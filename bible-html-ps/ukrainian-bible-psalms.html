<!doctype html> <html> <body>
<p> Блажен муж, що за радою несправедливих не ходить, і не стоїть на дорозі грішних, і не сидить на сидінні злоріків,  <p><br/>
<p> та в Законі Господнім його насолода, і про Закон Його вдень та вночі він роздумує!  <p><br/>
<p> І він буде, як дерево, над водним потоком посаджене, що родить свій плід своєдчасно, і що листя не в'яне його, і все, що він чинить, щаститься йому!  <p><br/>
<p> Не так ті безбожні, вони як полова, що вітер її розвіває!  <p><br/>
<p> Ось тому то не встоять безбожні на суді, ані грішники у зборі праведних,  <p><br/>
<p> дорогу бо праведних знає Господь, а дорога безбожних загине!  <p><br/>
<p> Чого то племена бунтують, а народи задумують марне?  <p><br/>
<p> Земні царі повстають, і князі нараджуються разом на Господа та на Його Помазанця:  <p><br/>
<p> Позриваймо ми їхні кайдани, і поскидаймо із себе їхні пута!  <p><br/>
<p> Але Той, Хто на небесах пробуває посміється, Владика їх висміє!  <p><br/>
<p> Він тоді в Своїм гніві промовить до них, і настрашить їх Він у Своїм пересерді:  <p><br/>
<p> Я ж помазав Свого Царя на Сіон, святу гору Свою.  <p><br/>
<p> Я хочу звістити постанову: Промовив до Мене Господь: Ти Мій Син, Я сьогодні Тебе породив.  <p><br/>
<p> Жадай Ти від Мене, і дам Я народи Тобі, як спадщину Твою, володіння ж Твоє аж по кінці землі!  <p><br/>
<p> Ти їх повбиваєш залізним жезлом, потовчеш їх, як посуд ганчарський...  <p><br/>
<p> А тепер помудрійте, царі, навчіться ви, судді землі:  <p><br/>
<p> Служіть Господеві зо страхом, і радійте з тремтінням!  <p><br/>
<p> Шануйте Сина, щоб Він не розгнівався, і щоб вам не загинути в дорозі, бо гнів Його незабаром запалиться. Блаженні усі, хто на Нього надіється!  <p><br/>
<p> Псалом Давидів, як він утікав був від перед Авесаломом, своїм сином.   Господи, як багато моїх ворогів, як багато стають проти мене!  <p><br/>
<p> Багато-хто кажуть про душу мою: Йому в Бозі спасіння нема! Села.  <p><br/>
<p> Але, Господи, щит Ти для мене та слава моя, і мою голову Ти підіймаєш!  <p><br/>
<p> Своїм голосом кличу до Господа, і Він озветься зо святої Своєї гори. Села.  <p><br/>
<p> Я лягаю і сплю, і пробуджуюся, бо Господь підпирає мене,  <p><br/>
<p> і я не побоюсь десяти тисяч люду, які проти мене навколо отаборились!  <p><br/>
<p> Устань же, о Господи! Спаси мене, Боже мій, бо Ти разиш усіх ворогів моїх в щоку, зуби грішникам крушиш!  <p><br/>
<p> Спасіння від Господа, і над народом Твоїм Твоє благословення! Села.  <p><br/>
<p> Для дириґетна хору. На струнніх знаряддях. Псалом Давидів.   Коли кличу, озвися до мене, Боже правди моєї, Ти простір для мене робив у тісноті... Помилуй мене, і почуй молитву мою!  <p><br/>
<p> Людські сини, доки слава моя буде ганьбитись? Доки будете марне любити, шукати неправди? Села.  <p><br/>
<p> і знайте, що святого для Себе Господь відділив, почує Господь, як я кликати буду до Нього!  <p><br/>
<p> Гнівайтеся, та не грішіть; на ложах своїх розмишляйте у ваших серцях, та й мовчіть! Села.  <p><br/>
<p> Жертви правди приносьте, і надійтесь на Господа.  <p><br/>
<p> Багато-хто кажуть: Хто нам покаже добро? Підійми ж на нас, Господи, світло Свого лиця!  <p><br/>
<p> Ти даєш більшу радість у серці моїм, ніж у них, як помножилося їхнє збіжжя та їхнє вино молоде.  <p><br/>
<p> У спокої я ляжу, і засну, бо Ти, Господи, єдиний даєш мені жити безпечно!  <p><br/>
<p> Для дириґетна хору. До флейти. Псалом Давидів.   Почуй, Господи, мову мою, стогнання моє зрозумій.  <p><br/>
<p> Прислухайсь до голосу зойку мого, о мій Царю та Боже Ти мій, як до Тебе молитися буду!  <p><br/>
<p> Ти слухаєш, Господи, ранком мій голос, ранком молитися буду до Тебе та буду чекати,  <p><br/>
<p> бо Бог Ти не той, що несправедливости хоче, зло не буде в Тобі пробувати!  <p><br/>
<p> Перед очима Твоїми не втримаються гультяї, всіх злочинців ненавидиш Ти.  <p><br/>
<p> Погубиш Ти неправдомовців, кровожерну й підступну людину обридить Господь.  <p><br/>
<p> А я в ласці великій Твоїй до дому Твого ввійду, до Храму святого Твого вклонюся в страху Твоїм.  <p><br/>
<p> Провадь мене, Господи, в правді Своїй задля моїх ворогів, і вирівняй передо мною дорогу Свою,  <p><br/>
<p> бо в їхніх устах нема правди, нутро їхнє приносить нещастя, гріб відкритий їхнє горло, свій язик вони роблять гладеньким!  <p><br/>
<p> Признай їх за винних, о Боже, через свої заміри хай упадуть, за їхні великі злочинства відкинь їх від Себе, бо вони проти Тебе бунтують!  <p><br/>
<p> А всі, хто надію на Тебе складають, хай тішаться, будуть вічно співати вони, і Ти їх охорониш, і будуть радіти Тобою, хто любить ім'я Твоє!  <p><br/>
<p> Бо Ти, Господи, благословлятимеш праведного, милістю вкриєш його, як щитом!  <p><br/>
<p> Для дириґетна хору. На струнніх знаряддях. На октаву. Псалом Давидів.  Не карай мене, Господи, в гніві Своїм, не завдавай мені кари в Своїм пересерді!  <p><br/>
<p> Помилуй мене, Господи, я ж бо слабий, уздоров мене, Господи, бо тремтять мої кості,  <p><br/>
<p> і душа моя сильно стривожена, а ти, Господи, доки?  <p><br/>
<p> Вернися, о Господи, визволи душу мою, ради ласки Своєї спаси Ти мене!  <p><br/>
<p> Бож у смерті нема пам'ятання про Тебе, у шеолі ж хто буде хвалити Тебе?  <p><br/>
<p> Змучився я від стогнання свого, щоночі постелю свою обмиваю слізьми, сльозами своїми окроплюю ложе своє!...  <p><br/>
<p> Моє око зів'яло з печалі, постаріло через усіх ворогів моїх...  <p><br/>
<p> Відступіться від мене, усі беззаконники, бо почув Господь голос мого плачу!  <p><br/>
<p> Благання моє Господь вислухає, молитву мою Господь прийме,  <p><br/>
<p> усі мої вороги посоромлені будуть, і будуть настрашені дуже: хай вернуться, і будуть вони посоромлені зараз!  <p><br/>
<p> Жалібна пісня Давидова, яку він співав Господеві в справі веніямінівця Куща.  <p><br/>
<p> щоб ворог моєї душі не розшарпав, як лев, що кості ламає, й ніхто не рятує!  <p><br/>
<p> Господи, Боже мій, коли я таке учинив, коли є беззаконня в долонях моїх,  <p><br/>
<p> коли я доброчинцеві злом відплатив, і без причини ограбував свого противника,  <p><br/>
<p> ворог нехай переслідує душу мою, і нехай дожене, і нехай до землі він потопче життя моє, і хай мою славу оберне на порох! Села.  <p><br/>
<p> Устань же, о Господи, в гніві Своїм, понесися на лютість моїх ворогів, і до мене скеруй постанову Свою, яку Ти заповів!  <p><br/>
<p> і громада народів оточить Тебе, і над нею вернися на висоту!  <p><br/>
<p> Господь судить людей, суди ж мене, Господи, за моєю правотою й за моєю невинністю.  <p><br/>
<p> Нехай злоба безбожних скінчиться, а Ти зміцни праведного, бо вивідуєш Ти серця й нирки, о праведний Боже!  <p><br/>
<p> Щит мій у Бозі, Який чистих серцем спасає.  <p><br/>
<p> Бог Суддя справедливий, і щоденно на злого Бог гнівається,  <p><br/>
<p> коли хто не навернеться, буде гострити меча Свого Він, Свого лука натягне й наставить його,  <p><br/>
<p> і йому приготовив смертельні знаряддя, Він зробить огнистими стріли Свої.  <p><br/>
<p> Ото, беззаконня зачне нечестивий, і завагітніє безправ'ям, і породить неправду.  <p><br/>
<p> Він рова копав, і його викопав, і впав сам до ями, яку приготовив,  <p><br/>
<p> обернеться зло його на його голову, і на маківку зійде його беззаконня!  <p><br/>
<p> Я ж Господа буду хвалити за Його правдою, і буду виспівувати Ймення Всевишнього Господа!  <p><br/>
<p> Для дириґетна хору. На інструменті ґатійськім. Псалом Давидів.   Господи, Владико наш, яке то величне на цілій землі Твоє Ймення, Слава Твоя понад небесами!  <p><br/>
<p> З уст дітей й немовлят учинив Ти хвалу ради Своїх ворогів, щоб знищити противника й месника.  <p><br/>
<p> Коли бачу Твої небеса діло пальців Твоїх, місяця й зорі, що Ти встановив,  <p><br/>
<p> то що є людина, що Ти пам'ятаєш про неї, і син людський, про якого Ти згадуєш?  <p><br/>
<p> А однак учинив Ти його мало меншим від Бога, і славою й величчю Ти коронуєш його!  <p><br/>
<p> Учинив Ти його володарем творива рук Своїх, все під ноги йому вмістив:  <p><br/>
<p> худобу дрібну та биків, їх усіх, а також степових звірів диких,  <p><br/>
<p> птаство небесне та риби морські, і все, що морськими дорогами ходить!  <p><br/>
<p> Господи, Боже наш, яке то величне на цілій землі Твоє Ймення!  <p><br/>
<p> Для дириґетна хору.  На спів: „На смерть сина". Псалом Давидів.  Хвалитиму Господа усім серцем своїм, розповім про всі чуда Твої!  <p><br/>
<p> Я буду радіти, і тішитись буду Тобою, і буду виспівувати Ймення Твоє, о Всевишній!  <p><br/>
<p> Як будуть назад відступати мої вороги, то спіткнуться і вигинуть перед обличчям Твоїм!  <p><br/>
<p> Бо суд мій і справу мою розсудив Ти, Ти на троні суддевім сидів, Судде праведний!  <p><br/>
<p> Докорив Ти народам, безбожного знищив, ім'я їхнє Ти витер на вічні віки!  <p><br/>
<p> О вороже мій, руйнування твої закінчились на вічність, ти й міста повалив був, і згинула з ними їхня пам'ять!  <p><br/>
<p> Та буде Господь пробувати навіки, Він для суду поставив престола Свого,  <p><br/>
<p> і вселенну Він буде судити по правді, справедливістю буде судити народи.  <p><br/>
<p> і твердинею буде Господь для пригніченого, в час недолі притулком.  <p><br/>
<p> і на Тебе надіятись будуть усі, що ім'я Твоє знають, бо не кинув Ти, Господи, тих, хто шукає Тебе!  <p><br/>
<p> Співайте Господеві, що сидить на Сіоні, між народами розповідайте про чини Його,  <p><br/>
<p> бо карає Він вчинки криваві, про них пам'ятає, і не забуває Він зойку убогих!  <p><br/>
<p> Помилуй мене, Господи, поглянь на страждання моє від моїх ненависників, Ти, що мене підіймаєш із брам смерти,  <p><br/>
<p> щоб я розповідав про всю славу Твою, у брамах Сіонської доні я буду радіти спасінням Твоїм!  <p><br/>
<p> Народи попадали в яму, яку самі викопали, до пастки, яку заховали, нога їхня схоплена.  <p><br/>
<p> Господь знаний, Він суд учинив, спіткнувсь нечестивий у вчинку своєї руки! Гра на струнах. Села.  <p><br/>
<p> Попрямують безбожні в шеол, всі народи, що Бога забули,  <p><br/>
<p> бож не навіки забудеться бідний, надія убогих не згине назавжди!  <p><br/>
<p> Устань же, о Господи, хай людина не перемагає, нехай перед лицем Твоїм засуджені будуть народи!  <p><br/>
<p> Накинь, Господи, пострах на них, нехай знають народи, що вони тільки люди! Села.  <p><br/>
<p> Для чого стоїш Ти, о Господи, здалека, в час недолі ховаєшся?  <p><br/>
<p> Безбожний в своїм гордуванні женеться за вбогим, хай схоплені будуть у підступах, які замишляли вони!  <p><br/>
<p> Бо жаданням своєї душі нечестивий пишається, а ласун проклинає, зневажає він Господа.  <p><br/>
<p> У гордощах каже безбожний, що Він не слідкує, бо Бога нема, оце всі його помисли!...  <p><br/>
<p> Сильні дороги його повсякчасно, від нього суди Твої високо, тим то віддмухує він ворогів своїх...  <p><br/>
<p> Сказав він у серці своєму: Я не захитаюсь, бо лиха навіки не буде мені...  <p><br/>
<p> Уста його повні прокляття й обмани та зради, під його язиком злочинство й переступ.  <p><br/>
<p> Причаївшись, сидить на подвір'ях, мордує невинного, його очі слідкують за вбогим...  <p><br/>
<p> В укритті він чатує, як лев той у зарості, чатує схопити убогого, хапає убогого й тягне його в свою сітку...  <p><br/>
<p> Припадає, знижається він, і попадають убогі в його міцні кігті...  <p><br/>
<p> Безбожний говорить у серці своїм: Бог забув, заховав Він обличчя Своє, не побачить ніколи.  <p><br/>
<p> Устань же, о Господи Боже, руку Свою підійми, не забудь про убогих!  <p><br/>
<p> Чому нечестивий ображує Бога і говорить у серці своїм, що Ти не слідкуєш?  <p><br/>
<p> Але Ти все бачиш, бо спостерігаєш злочинство та утиск, щоб віддати Своєю рукою! На Тебе слабий опирається, Ти сироті помічник.  <p><br/>
<p> Зламай же рамено безбожному, і злого скарай за неправду його, аж більше не знайдеш його!  <p><br/>
<p> Господь Цар на вічні віки, із землі Його згинуть погани!  <p><br/>
<p> Бажання понижених чуєш Ти, Господи, серця їх зміцняєш, їх вислуховує ухо Твоє,  <p><br/>
<p> щоб дати суд сироті та пригніченому, щоб більш не страшив чоловік із землі!  <p><br/>
<p> Для дириґетна хору. Давидів.  Я надіюсь на Господа, як же кажете ви до моєї душі: Відлітай ти на гору свою, немов птах?  <p><br/>
<p> Бо ось, нечестиві натягують лука, міцно ставлять стрілу свою на тятиву, щоб у темряві до простосердих стріляти...  <p><br/>
<p> Як основи зруйновано, що тоді праведний зробить?  <p><br/>
<p> Господь у святім Своїм храмі, Господь престол Його на небесах, бачать очі Його, повіки Його випробовують людських синів!  <p><br/>
<p> Господь випробовує праведного, а безбожного й того, хто любить насилля, ненавидить душа Його!  <p><br/>
<p> Він спустить дощем на безбожних горюче вугілля, огонь, і сірку, і вітер гарячий, це частка їхньої чаші.  <p><br/>
<p> Бо Господь справедливий, кохає Він правду, праведний бачить обличчя Його!  <p><br/>
<p> Для дириґетна хору. На октаву. Псалом Давидів.   Спаси мене, Господи, бо нема вже побожного, з-поміж людських синів позникали вже вірні!  <p><br/>
<p> Марноту говорять один до одного, їхні уста облесні, і серцем подвійним говорять...  <p><br/>
<p> Нехай підітне Господь уста облесливі та язика чванькуватого  <p><br/>
<p> тим, хто говорить: Своїм язиком будем сильні, наші уста при нас, хто ж буде нам пан?  <p><br/>
<p> Через утиск убогих, ради стогону бідних тепер Я повстану, говорить Господь, поставлю в безпеці того, на кого розтягують сітку!  <p><br/>
<p> Господні слова слова чисті, як срібло, очищене в глинянім горні, сім раз перетоплене!  <p><br/>
<p> Ти, Господи, їх пильнуватимеш, і будеш навіки нас стерегти перед родом оцим!  <p><br/>
<p> Безбожні кружляють навколо, бо нікчемність між людських синів підіймається.  <p><br/>
<p> Для дириґетна хору. Псалом Давидів.   Доки, Господи, будеш мене забувати назавжди, доки будеш ховати від мене обличчя Своє?  <p><br/>
<p> Як довго я буду складати в душі своїй болі, у серці своїм щодня смуток? Як довго мій ворог підноситись буде над мене?  <p><br/>
<p> Зглянься, озвися до мене, о Господи, Боже мій! Просвітли мої очі, щоб на смерть не заснув я!  <p><br/>
<p> Щоб мій неприятель не сказав: Я його переміг! Щоб мої вороги не раділи, як я захитаюсь!  <p><br/>
<p> Я надію на милість Твою покладаю, моє серце радіє спасінням Твоїм!  <p><br/>
<p> Я буду співати Господеві, бо Він добродійство для мене вчинив...  <p><br/>
<p> Для дириґетна хору. Давидів. Безумний говорить у серці своїм: Нема Бога! Зіпсулись вони, і обридливий чинять учинок, нема доброчинця!...  <p><br/>
<p> Господь дивиться з неба на людських синів, щоб побачити, чи є там розумний, що Бога шукає.  <p><br/>
<p> Усе повідступало, разом стали бридкими вони, нема доброчинця, нема ні одного!...  <p><br/>
<p> Чи ж не розуміють всі ті, хто чинить безправ'я, хто мій люд поїдає? Вони хліб Господній їдять, та не кличуть Його...  <p><br/>
<p> Тоді настрашилися страхом вони, бо Бог в праведнім роді.  <p><br/>
<p> Раду вбогого ганьбите ви, та Господь охорона йому.  <p><br/>
<p> Аби то Він дав із Сіону спасіння ізраїлеві! Як долю Своєму народу поверне Господь, то радітиме Яків, втішатися буде ізраїль!  <p><br/>
<p> Псалом Давидів.   Господи, хто може перебувати в наметі Твоїм? Хто мешкати може на святій Твоїй горі?  <p><br/>
<p> Той, хто в невинності ходить, і праведність чинить, і правду говорить у серці своїм,  <p><br/>
<p> хто не обмовляє своїм язиком, і злого не чинить для друга свого, і свого ближнього не зневажає!  <p><br/>
<p> Обридливий погорджений в очах його, і він богобійних шанує, присягає, для себе хоча б і на зло, і дотримує;  <p><br/>
<p> не дає свого срібла на лихву, і не бере на невинного підкупу. Хто чинить таке, ніколи той не захитається!  <p><br/>
<p> Золота пісня Давадова.  Хорони мене, Боже, я бо до Тебе вдаюся!  <p><br/>
<p> Я сказав Господеві: Ти Бог мій, добро моє тільки в Тобі!  <p><br/>
<p> До святих, які на землі, що шляхетні вони, до них все жадання моє!  <p><br/>
<p> Нехай множаться смутки для тих, хто набув собі інших богів, я не буду приносить їм ливної жертви із крови, і їхніх імен не носитиму в устах своїх!  <p><br/>
<p> Господь то частина спадку мого та чаші моєї, Ти долю мою підпираєш!  <p><br/>
<p> Частки припали для мене в хороших місцях, і гарна для мене спадщина моя!  <p><br/>
<p> Благословляю я Господа, що радить мені, навіть ночами навчають мене мої нирки.  <p><br/>
<p> Уявляю я Господа перед собою постійно, бо Він по правиці моїй, й я не буду захитаний!  <p><br/>
<p> Через те моє серце радіє та дух веселиться, і тіло моє спочиває безпечно!  <p><br/>
<p> Бо Ти не опустиш моєї душі до шеолу, не попустиш Своєму святому побачити тління!  <p><br/>
<p> Дорогу життя Ти покажеш мені: радість велика з Тобою, завжди блаженство в правиці Твоїй!  <p><br/>
<p> Молитва Давидова.  Вислухай, Господи, правду мою, послухай благання моє! Почуй молитву мою із уст необлудних!  <p><br/>
<p> Від Твого лиця нехай вирок мій вийде, а очі Твої нехай бачать мою правоту!  <p><br/>
<p> Ти випробував моє серце, навістив уночі, перетопив Ти мене, й не знайшов чогось злого. і роздумував я, щоб лихе з моїх уст не виходило,  <p><br/>
<p> а в людських ділах, за словом уст Твоїх, я стерігся доріг гнобителя.  <p><br/>
<p> Зміцняй стопи мої на дорогах Твоїх, щоб кроки мої не хиталися!  <p><br/>
<p> Я кличу до Тебе, бо відповіси мені, Боже, нахили Своє ухо до мене, вислухай мову мою,  <p><br/>
<p> покажи дивну милість Свою, Спасителю тих, хто вдається до Тебе від заколотників проти правиці Твоєї.  <p><br/>
<p> Хорони Ти мене, як зіницю Свою, дочку ока, у тіні Своїх крил заховай Ти мене  <p><br/>
<p> від безбожних, що гублять мене, смертельні мої вороги оточили мене!  <p><br/>
<p> Товщем замкнули вони своє серце, уста їхні говорять бундючно.  <p><br/>
<p> Вороги оточили тепер наші кроки, наставили очі свої, щоб мене повалити на землю...  <p><br/>
<p> із них кожен подібний до лева, що шарпати прагне, й як левчук, що сидить в укритті...  <p><br/>
<p> Устань же, о Господи, його попередь, кинь його на коліна! Мечем Своїм душу мою збережи від безбожного,  <p><br/>
<p> від людей рукою Своєю, Господи, від людей цього світу, що частка їхня в цьому житті, що Ти скарбом Своїм наповняєш їхнє черево! Ситі їхні сини, останок же свій для дітей вони лишать.  <p><br/>
<p> А я в правді побачу обличчя Твоє, і, збудившись, насичусь Твоєю подобою!  <p><br/>
<p> Для дириґента хору. Раба Господнього Давида, коли він промовив до Господа слова цієї пісні того дня, як Господь урятував його з руки всіх його ворогів та від руки Саула,   то він проказав: Полюблю Тебе, Господи, сило моя,  <p><br/>
<p> Господь моя скеля й твердиня моя, і Він мій Спаситель! Мій Бог моя скеля, сховаюсь я в ній, Він щит мій, і ріг Він спасіння мого, Він башта моя!  <p><br/>
<p> Я кличу: Преславний Господь, і я визволений від своїх ворогів!  <p><br/>
<p> Тенета смертельні мене оточили, і потоки велійяала лякають мене!  <p><br/>
<p> Тенета шеолу мене оточили, і пастки смертельні мене попередили.  <p><br/>
<p> В тісноті своїй кличу до Господа, і до Бога свого я взиваю, Він почує мій голос із храму Свого, і доходить мій зойк до лиця Його в уші Йому!  <p><br/>
<p> Захиталась земля й затремтіла, і затряслись і хитались підвалини гір, бо Він запалився від гніву:  <p><br/>
<p> із ніздер Його бухнув дим, з Його ж уст пожирущий огонь, і жар запалився від Нього!  <p><br/>
<p> Він небо простяг і спустився, а хмара густа під ногами Його.  <p><br/>
<p> Усівся Він на херувима й летів, і на вітрових крилах понісся...  <p><br/>
<p> Поклав темряву Він як заслону Свою, довкілля Його то темрява вод, а мешкання Його густі хмари!  <p><br/>
<p> Від блиску, що був перед Ним, град і жар огняний пройшли хмари Його...  <p><br/>
<p> і Господь загримів у небесах, і Всевишній Свій голос подав, град і жар огняний!  <p><br/>
<p> Він послав Свої стріли, та їх розпорошив, і стрілив Він блискавками, та їх побентежив.  <p><br/>
<p> Показалися річища водні, і відкрились основи вселенної, від сваріння Твого, о Господи, від подиху вітру із ніздер Твоїх...  <p><br/>
<p> Він простяг з висоти Свою руку, узяв Він мене, витяг мене з вод великих,  <p><br/>
<p> він мене врятував від мого потужного ворога, і від моїх ненависників, бо сильніші від мене вони!  <p><br/>
<p> Напали на мене вони в день нещастя мого, та Господь був моїм опертям,  <p><br/>
<p> і на місце розлоге Він вивів мене, Він мене врятував, бо вподобав мене!  <p><br/>
<p> Нехай Господь зробить мені за моєю справедливістю, хай заплатить мені згідно з чистістю рук моїх,  <p><br/>
<p> бо беріг я дороги Господні, і від Бога свого я не відступив,  <p><br/>
<p> бо всі Його присуди передо мною, і не відкидав я від себе Його постанов!  <p><br/>
<p> і був я із Ним непорочний, і стерігся своєї провини,  <p><br/>
<p> і Господь заплатив був мені за моєю справедливістю, згідно з чистістю рук моїх перед очима Його.  <p><br/>
<p> із справедливим поводишся Ти справедливо, із чесним по-чесному,  <p><br/>
<p> із чистим поводишся чисто, а з лукавим за лукавством його,  <p><br/>
<p> бо народ із біди Ти спасаєш, а очі зухвалі принижуєш,  <p><br/>
<p> бо Ти світиш мого світильника, Господь Бог мій, освітлює Він мою темряву!  <p><br/>
<p> Бо з Тобою поб'ю я ворожого відділа, і з Богом своїм проберусь через мур.  <p><br/>
<p> Бог непорочна дорога Його, слово Господнє очищене, щит Він для всіх, хто вдається до Нього!  <p><br/>
<p> Бо хто Бог, окрім Господа? і хто скеля, крім нашого Бога?  <p><br/>
<p> Цей Бог мене силою оперезав, і дорогу мою учинив непорочною,  <p><br/>
<p> Він зробив мої ноги, мов у лані, і ставить мене на висотах моїх,  <p><br/>
<p> мої руки навчає до бою, і на рамена мої лука мідяного напинає.  <p><br/>
<p> і дав Ти мені щит спасіння Свого, а правиця Твоя підпирає мене, і чинить великим мене Твоя поміч.  <p><br/>
<p> Ти чиниш широким мій крок підо мною, і стопи мої не спіткнуться.  <p><br/>
<p> Женуся я за ворогами своїми, і їх дожену, і не вернуся, аж поки не винищу їх,  <p><br/>
<p> я їх потрощу, й вони встати не зможуть, повпадають під ноги мої!  <p><br/>
<p> Ти ж для бою мене підперізуєш силою, валиш під мене моїх ворохобників.  <p><br/>
<p> Повернув Ти до мене плечима моїх ворогів, і понищу ненависників я своїх!  <p><br/>
<p> Кричали вони, та немає спасителя, взивали до Господа, і не відповів їм.  <p><br/>
<p> і я їх зітру, як той порох на вітрі, як болото на вулицях, їх потопчу!  <p><br/>
<p> Ти від бунту народу мене бережеш, Ти робиш мене головою племенам, мені будуть служити народи, яких я не знав!  <p><br/>
<p> На вістку про мене слухняні мені, до мене чужинці підлещуються,  <p><br/>
<p> в'януть чужинці і тремтять у твердинях своїх...  <p><br/>
<p> Живий Господь, і благословенна будь, скеле моя, і нехай Бог спасіння мойого звеличиться,  <p><br/>
<p> Бог, що помсти за мене дає, і що народи під мене підбив,  <p><br/>
<p> що рятує мене від моїх ворогів, Ти звеличив мене над повстанців на мене, спасаєш мене від насильника!  <p><br/>
<p> Тому то хвалю Тебе, Господи, серед народів, і Йменню Твоєму співаю!  <p><br/>
<p> Ти Своєму цареві спасіння побільшуєш, і милість вчиняєш Своєму помазанцеві Давиду й насінню його аж навіки.  <p><br/>
<p> Для дириґетна хору. Псалом Давидів.   Небо звіщає про Божую славу, а про чин Його рук розказує небозвід.  <p><br/>
<p> Оповіщує день дневі слово, а ніч ночі показує думку,  <p><br/>
<p> без мови й без слів, не чутний їхній голос,  <p><br/>
<p> та по цілій землі пішов відголос їхній, і до краю вселенної їхні слова! Для сонця намета поставив у них,  <p><br/>
<p> а воно, немов той молодий, що виходить із-під балдахину свого, воно тішиться, мов той герой, щоб пробігти дорогу!  <p><br/>
<p> Вихід його з краю неба, а обіг його аж на кінці його, і від спеки його ніщо не заховається.  <p><br/>
<p> Господній Закон досконалий, він зміцнює душу. Свідчення Господа певне, воно недосвідченого умудряє.  <p><br/>
<p> Справедливі Господні накази, бо серце вони звеселяють. Заповідь Господа чиста, вона очі просвітлює.  <p><br/>
<p> Страх Господа чистий, він навіки стоїть. Присуди Господа правда, вони справедливі всі разом,  <p><br/>
<p> дорожчі вони понад золото і понад безліч щирого золота, і солодші за мед і за сік щільниковий,  <p><br/>
<p> і раб Твій у них бережкий, а в дотриманні їх нагорода велика.  <p><br/>
<p> А помилки хто зрозуміє? Від таємних очисть Ти мене,  <p><br/>
<p> і від свавільців Свого раба заховай, нехай не панують вони надо мною, тоді непорочним я буду, і від провини великої буду очищений.  <p><br/>
<p> Нехай будуть із волі Твоєї слова моїх уст, а думки мого серця перед лицем Твоїм, Господи, скеле моя й мій Спасителю!  <p><br/>
<p> Для дириґетна хору. Псалом Давидів.   В день недолі озветься до тебе Господь, ім'я Бога Якового зробить сильним тебе!  <p><br/>
<p> Він пошле тобі поміч із святині, і з Сіону тебе підіпре!  <p><br/>
<p> Усі жертви твої пам'ятати Він буде, і буде вважати твоє цілопалення ситим. Села.  <p><br/>
<p> Він дасть тобі, як твоє серце бажає, і виповнить цілий твій задум!  <p><br/>
<p> Ми будем радіти спасінням Твоїм, і підіймемо прапор в ім'я Бога нашого, нехай Господь виконає всі прохання твої!  <p><br/>
<p> Тепер я пізнав, що спасає Господь помазанця Свого, дає йому відповідь з неба святого Свого могутніми чинами помічної правиці Своєї.  <p><br/>
<p> Одні колесницями хваляться, а інші кіньми, а ми будем хвалитись ім'ям Господа, нашого Бога:  <p><br/>
<p> вони похилились і впали, а ми стоїмо та ростемо на силах!  <p><br/>
<p> Господи, спаси! Хай озветься нам Цар у день нашого кликання!  <p><br/>
<p> Для дириґетна хору. Псалом Давидів.   Господи, силою Твоєю веселиться цар, і спасінням Твоїм як він сильно радіє!  <p><br/>
<p> Ти йому дав бажання серця його, і прохання уст його не відмовив. Села.  <p><br/>
<p> Бо Ти його випередив благословеннями добра, на голову йому поклав корону зо щирого золота.  <p><br/>
<p> Життя він у Тебе просив, і дав Ти йому довголіття на вічні віки!  <p><br/>
<p> Слава велика його при Твоїй допомозі, хвалу та величність кладеш Ти на нього,  <p><br/>
<p> бо Ти вчиниш його благословенням вічним, звеселиш його радістю, як буде він разом з Тобою!  <p><br/>
<p> Цар має надію на Господа, у ласці Всевишнього не захитається він.  <p><br/>
<p> Знайде рука Твоя всіх ворогів Твоїх, знайде правиця Твоя Твоїх ненависників.  <p><br/>
<p> На час гніву Свого Ти їх учиниш огненною піччю, Господь гнівом Своїм їх понищить, і огонь пожере їх.  <p><br/>
<p> Ти вигубиш плід їхній із землі, а їхнє насіння з-поміж синів людських.  <p><br/>
<p> Бо нещастя на Тебе вони простягли, замишляли злу думку, якої здійснити не зможуть,  <p><br/>
<p> бо Ти їх обернеш плечима до нас, на тятивах Своїх міцно стріли поставиш на них.  <p><br/>
<p> Піднесися ж, о Господи, в силі Своїй, а ми будем співати й хвалити могутність Твою!  <p><br/>
<p> Для дириґетна хору. На спів: „Ланя зорі досвітньої". Псалом Давидів.   Боже мій, Боже мій, нащо мене Ти покинув? Далекі слова мого зойку від спасіння мого!...  <p><br/>
<p> Мій Боже, взиваю я вдень, та Ти не озвешся, і кличу вночі, і спокою немає мені!  <p><br/>
<p> Та Ти Святий, пробуваєш на хвалах ізраїлевих!  <p><br/>
<p> На Тебе надіялись наші батьки, надіялися і Ти визволив їх.  <p><br/>
<p> До Тебе взивали вони і спасені були, на Тебе надіялися і не посоромились.  <p><br/>
<p> А я червяк, а не чоловік, посміховище людське й погорда в народі.  <p><br/>
<p> Всі, хто бачить мене, насміхаються з мене, розкривають роти, головою хитають!  <p><br/>
<p> Покладався на Господа він, хай же рятує його, нехай Той його визволить, він бо Його уподобав!  <p><br/>
<p> Бо з утроби Ти вивів мене, Ти безпечним мене учинив був на персах матері моєї!  <p><br/>
<p> На Тебе з утроби я зданий, від утроби матері моєї Ти мій Бог!  <p><br/>
<p> Не віддаляйся від мене, бо горе близьке, бо нема мені помічника!  <p><br/>
<p> Багато биків оточили мене, башанські бугаї обступили мене,  <p><br/>
<p> на мене розкрили вони свої пащі, як лев, що шматує й ричить!  <p><br/>
<p> Я розлитий, немов та вода, і всі кості мої поділились, стало серце моє, немов віск, розтопилось в моєму нутрі.  <p><br/>
<p> Висохла сила моя, як лушпиння, і прилип мій язик до мого піднебіння, і в порох смертельний поклав Ти мене.  <p><br/>
<p> Бо пси оточили мене... обліг мене натовп злочинців, прокололи вони мої руки та ноги мої...  <p><br/>
<p> Я висох, рахую всі кості свої, а вони придивляються й бачать нещастя в мені!  <p><br/>
<p> Вони ділять для себе одежу мою, а про шату мою жеребка вони кидають...  <p><br/>
<p> А Ти, Господи, не віддаляйся, Допомого моя, поспіши ж мені на оборону!  <p><br/>
<p> Від меча збережи мою душу, одиначку мою з руки пса!  <p><br/>
<p> Спаси мене від пащі лев'ячої, а вбогу мою від рогів буйволів.  <p><br/>
<p> Я звіщатиму Ймення Твоє своїм браттям, буду хвалити Тебе серед збору!  <p><br/>
<p> Хто боїться Господа, прославляйте Його, увесь Яковів роде шануйте Його, страхайтесь Його, все насіння ізраїлеве,  <p><br/>
<p> бо Він не погордував і не зневажив страждання убогого, і від нього обличчя Свого не сховав, а почув, як він кликав до Нього!  <p><br/>
<p> Від Тебе повстане хвала моя в зборі великім, принесу свої жертви в присутності тих, хто боїться Його,  <p><br/>
<p> будуть їсти покірні і ситими стануть, хвалитимуть Господа ті, хто шукає Його, буде жить серце ваше навіки!  <p><br/>
<p> Усі кінці землі спам'ятають, і до Господа вернуться, і вклоняться перед обличчям Його всі племена народів,  <p><br/>
<p> бо царство Господнє, і Він Пан над народами!  <p><br/>
<p> Будуть їсти й поклоняться всі багачі на землі, перед обличчям Його на коліна попадають всі, хто до пороху сходить і не може себе оживити!  <p><br/>
<p> Буде потомство служити Йому, й залічене буде навіки у Господа.  <p><br/>
<p> Прийдуть і будуть звіщать Його правду народові, який буде народжений, що Він це вчинив!  <p><br/>
<p> Псалом Давидів.  Господь то мій Пастир, тому в недостатку не буду,  <p><br/>
<p> на пасовиськах зелених оселить мене, на тихую воду мене запровадить!  <p><br/>
<p> Він душу мою відживляє, провадить мене ради Ймення Свого по стежках справедливости.  <p><br/>
<p> Коли я піду хоча б навіть долиною смертної темряви, то не буду боятися злого, бо Ти при мені, Твоє жезло й Твій посох вони мене втішать!  <p><br/>
<p> Ти передо мною трапезу зготовив при моїх ворогах, мою голову Ти намастив був оливою, моя чаша то надмір пиття!  <p><br/>
<p> Тільки добро й милосердя мене супроводити будуть по всі дні мого життя, а я пробуватиму в домі Господньому довгі часи!  <p><br/>
<p> Псалом Давидів.  Господня земля, і все, що на ній, вселенна й мешканці її,  <p><br/>
<p> бо заклав Він її на морях, і на річках її встановив.  <p><br/>
<p> Хто зійде на гору Господню, і хто буде стояти на місці святому Його?  <p><br/>
<p> У кого чисті руки та щиреє серце, і хто не нахиляв на марноту своєї душі, і хто не присягав на обману,  <p><br/>
<p> нехай носить він благословення від Господа, а праведність від Бога спасіння свого!  <p><br/>
<p> Таке покоління усіх, хто шукає Його, хто прагне обличчя Твого, Боже Яковів! Села.  <p><br/>
<p> Піднесіте верхи свої, брами, і будьте відчинені, входи відвічні, і ввійде Цар слави!  <p><br/>
<p> Хто ж то Цар слави? Господь сильний й могутній, Господь, що потужний в бою!  <p><br/>
<p> Піднесіте верхи свої, брами, і піднесіте, входи відвічні, і ввійде Цар слави!  <p><br/>
<p> Хто ж то Він, той Цар слави? Господь Саваот Він Цар слави! Села.  <p><br/>
<p> Давидів.   До Тебе підношу я, Господи, душу свою,  <p><br/>
<p> Боже мій, я на Тебе надіюсь, нехай же я не засоромлюсь, нехай не радіють мої вороги ради мене!  <p><br/>
<p> Не будуть також посоромлені всі, хто на Тебе надіється, та нехай посоромляться ті, хто на Тебе встає надаремно!  <p><br/>
<p> Дороги Твої дай пізнати мені, Господи, стежками Своїми мене попровадь,  <p><br/>
<p> провадь мене в правді Своїй і навчи Ти мене, бо Ти Бог спасіння мого, кожен день я на Тебе надіюсь!  <p><br/>
<p> Пам'ятай милосердя Своє, о мій Господи, і ласки Свої, бо відвічні вони!  <p><br/>
<p> Гріхи молодечого віку мого та провини мої не пригадуй, пам'ятай мене, Господи, в ласці Своїй через добрість Свою!  <p><br/>
<p> Господь добрий та праведний, тому грішних навчає в дорозі,  <p><br/>
<p> Він провадить покірних у правді, і лагідних навчає дороги Своєї!  <p><br/>
<p> Всі Господні стежки милосердя та правда для тих, хто Його заповіта й свідоцтва додержує.  <p><br/>
<p> Ради Ймення Свого, о Господи, прости мені прогріх, великий бо він!  <p><br/>
<p> Хто той чоловік, що боїться він Господа? Він наставить його на дорогу, котру має вибрати:  <p><br/>
<p> душа його житиме в щасті, і насіння його вспадку землю!  <p><br/>
<p> Приязнь Господня до тих, хто боїться Його, і Свій заповіт Він звістить їм.  <p><br/>
<p> Мої очі постійно до Господа, бо Він з пастки витягує ноги мої.  <p><br/>
<p> Обернися до мене й помилуй мене, я ж бо самітний та бідний!  <p><br/>
<p> Муки серця мого поширились, визволь мене з моїх утисків!  <p><br/>
<p> Подивися на горе моє та на муку мою, і прости всі гріхи мої!  <p><br/>
<p> Подивись на моїх ворогів, як їх стало багато, вони лютою ненавистю ненавидять мене!...  <p><br/>
<p> Пильнуй же моєї душі та мене хорони, щоб не бути мені засоромленим, бо надіюсь на Тебе!  <p><br/>
<p> Невинність та правда нехай оточають мене, бо надіюсь на Тебе!  <p><br/>
<p> Визволи, Боже, ізраїля від усіх його утисків!  <p><br/>
<p> Давидів.    Суди мене, Господи, бо ходив я в своїй непорочності, і надіявсь на Господа, тому не спіткнуся!  <p><br/>
<p> Перевір мене, Господи, і випробуй мене, перетопи мої нирки та серце моє,  <p><br/>
<p> бо перед очима моїми Твоє милосердя, і в правді Твоїй я ходив.  <p><br/>
<p> Не сидів я з людьми неправдивими, і не буду ходити з лукавими,  <p><br/>
<p> я громаду злочинців зненавидів, і з грішниками я сидіти не буду.  <p><br/>
<p> Умию в невинності руки свої, й обійду Твого, Господи, жертівника,  <p><br/>
<p> щоб хвалу Тобі голосно виголосити, та звістити про всі чуда Твої.  <p><br/>
<p> Господи, полюбив я оселю дому Твого, і місце перебування слави Твоєї.  <p><br/>
<p> Не губи Ти моєї душі з нечестивими, та мого життя з кровожерами,  <p><br/>
<p> що в руках їх злодійство, що їхня правиця наповнена підкупом.  <p><br/>
<p> А я буду ходити в своїй непорочності, визволь мене та помилуй мене!  <p><br/>
<p> Нога моя стала на рівному місці, на зборах я благословлятиму Господа!  <p><br/>
<p> Давидів.  Господь моє світло й спасіння моє, кого буду боятись? Господь то твердиня мого життя, кого буду лякатись?  <p><br/>
<p> Коли будуть зближатись до мене злочинці, щоб жерти їм тіло моє, мої напасники та мої вороги, вони спотикнуться й попадають!...  <p><br/>
<p> коли проти мене розложиться табір, то серце моє не злякається, коли проти мене повстане війна, я надіятись буду на те, на поміч Його!  <p><br/>
<p> Одного прошу я від Господа, буду жадати того, щоб я міг пробувати в Господньому домі по всі дні свого життя, щоб я міг оглядати Господню приємність і в храмі Його пробувати!  <p><br/>
<p> бо Він заховає мене дня нещастя в Своїй скинії, сховає мене потаємно в Своєму наметі, на скелю мене проведе!  <p><br/>
<p> А тепер піднесеться моя голова понад ворогами моїми навколо мене, і я в Його скинії буду приносити жертви при відзвуках сурм, і я буду співати та грати Господеві!  <p><br/>
<p> Почуй, Господи, голос мій, коли кличу, і помилуй мене, і озвися до мене!  <p><br/>
<p> За Тебе промовило серце моє: Шукайте Мого лиця! тому, Господи, буду шукати обличчя Твого:  <p><br/>
<p> не ховай же від мене обличчя Свого, у гніві Свого раба не відкинь! Ти був мені поміч, не кидай мене, і не лишай мене, Боже спасіння мого,  <p><br/>
<p> бо мій батько та мати моя мене кинули, та Господь прийме мене!  <p><br/>
<p> Дорогу Свою покажи мені, Господи, і провадь мене стежкою рівною, ради моїх ворогів!  <p><br/>
<p> Не видай мене на сваволю моїх ворогів, бо повстали на мене ті свідки облудні та неправдомовці,  <p><br/>
<p> немов би не вірував я, що в країні життя я побачу Господнє добро!  <p><br/>
<p> Надійся на Господа, будь сильний, і хай буде міцне твоє серце, і надійся на Господа!  <p><br/>
<p> Давидів.    До Тебе я кличу, о Господи скеле моя, не будь же безмовним до мене, бо коли Ти замовкнеш до мене, я стану подібний до тих, що сходять до гробу...  <p><br/>
<p> Почуй голос благання мого, як я кличу до Тебе, коли руки свої я підношу до храму святого Твого!  <p><br/>
<p> Не хапай мене з грішними й тими, хто чинить безправство, хто плете своїм ближнім про мир, але зло в їхнім серці!  <p><br/>
<p> Віддай їм за їхнім учинком, і за злом їхніх учинків, згідно з ділом їхніх рук Ти їм дай, верни їм заслужене ними,  <p><br/>
<p> бо вони не вдивляються в чинність Господню й діла Його рук, нехай їх поруйнує, й нехай не будує Він їх!  <p><br/>
<p> Благословенний Господь, бо Він почув голос благання мого!  <p><br/>
<p> Господь моя сила та щит мій, на нього надіялось серце моє, й Він мені допоміг, і втішилося моє серце, і співом своїм я прославлю Його!  <p><br/>
<p> Господь сила народу Свого, і захист спасіння Свого помазанця!  <p><br/>
<p> Спаси Свій народ, і поблагослови спадщину Свою, і спаси їх, і піднось їх навіки!  <p><br/>
<p> Псалом Давидів.   Дайте Господу, Божі сини, дайте Господу славу та силу!  <p><br/>
<p> Дайте Господу славу імення Його, у препишній святині впадіть перед Господом!  <p><br/>
<p> Голос Господній над водами, Бог слави гримить, Господь над великими водами!  <p><br/>
<p> Голос Господній із силою, голос Господній з величністю.  <p><br/>
<p> Голос Господній ламає кедрини, голос Господній торощить кедрини ливанські.  <p><br/>
<p> Він примусить скакати Ливан як теля, та Сиріон, мов молоду антилопу.  <p><br/>
<p> Голос Господній викрешує полум'я огняне,  <p><br/>
<p> голос Господній пустиню тремтіти примушує, Господь чинить пустелю Кадеша тремтячою.  <p><br/>
<p> Голос Господній примушує лані тремтіти, й ліси обнажає, а в храмі Його все належне Йому виголошує: Слава!  <p><br/>
<p> Господь пробував в час потопу, і буде Господь пробувати повік віку Царем!  <p><br/>
<p> Господь подасть силу народу Своєму, Господь поблагословить миром народ Свій!  <p><br/>
<p> Псалом Давидів. Пісня освячення дому.   Буду тебе величати, о Господи, бо Ти з глибини мене витяг, і не потішив моїх ворогів ради мене!  <p><br/>
<p> Господи, Боже мій, я кликав до Тебе, і мене вздоровив Ти.  <p><br/>
<p> Господи, вивів Ти душу мою із шеолу, Ти мене оживив, щоб в могилу не сходити мені!  <p><br/>
<p> Співайте Господеві, святії Його, й славте пам'ять святині Його!  <p><br/>
<p> Бо хвилю триває Він у гніві Своїм, все життя в Своїй ласці: буває увечорі плач, а радість на ранок!  <p><br/>
<p> А я говорив був у мирі своєму: Я не захитаюсь навіки!  <p><br/>
<p> Господи, в ласці Своїй Ти поставив мене на горі моїх сил. Як лице Своє Ти заховав, то збентежився я.  <p><br/>
<p> До Тебе я кличу, о Господи, і благаю я Господа:  <p><br/>
<p> Яка користь із крови моєї, коли я до гробу зійду? Чи хвалити Тебе буде порох? Чи він виявить правду Твою?  <p><br/>
<p> Почуй, Господи, і помилуй мене, Господи, будь мені помічником!  <p><br/>
<p> Ти перемінив мені плач мій на радість, жалобу мою розв'язав, і підперезав мене радістю,  <p><br/>
<p> щоб славу співала людина Тобі й не замовкла! Господи, Боже мій, повік славити буду Тебе!  <p><br/>
<p> Для дириґетна хору. Псалом Давидів.   На Тебе надіюсь я, Господи, хай не буду повік засоромлений, визволь мене в Своїй правді!  <p><br/>
<p> Нахили Своє ухо до мене, скоро мене порятуй, стань для мене могутньою скелею, домом твердині, щоб спас Ти мене!  <p><br/>
<p> Бо ти скеля моя та твердиня моя, і ради Ймення Свого Ти будеш провадити мене й керувати мене!  <p><br/>
<p> Ти витягнеш з пастки мене, що на мене таємно поставили, бо Ти сила моя!  <p><br/>
<p> У руку Твою доручаю я духа свого, і Ти мене визволиш, Господи, Боже правди!  <p><br/>
<p> Я зненавидив всіх, хто шанує бовванів марних, я ж надіюсь на Господа.  <p><br/>
<p> Я буду радіти та тішитися в Твоїй милості, що побачив Ти горе моє, що приглянувся Ти до скорботи моєї душі,  <p><br/>
<p> і мене не віддав в руку ворога, на місці розлогім поставив Ти ноги мої!  <p><br/>
<p> Помилуй мене, Господи, бо тісно мені, від горя вже виснажилось моє око, душа моя й нутро моє,  <p><br/>
<p> бо скінчилось життя моє в смутку, а роки мої у квилінні, моя сила спіткнулася через мій гріх, і виснажились мої кості!  <p><br/>
<p> Я в усіх ворогів своїх став посміховищем, надто сусідам своїм, і страхіттям знайомим моїм, хто бачить надворі мене утікають від мене!  <p><br/>
<p> Я забутий у серці, немов той небіжчик, став я немов та розбита посудина...  <p><br/>
<p> Бо чую багато шептання, страхання навколо, як змовляються разом на мене, вони замишляють забрати мою душу,  <p><br/>
<p> а я покладаю надію на Тебе, о Господи, я кажу: Ти мій Бог!  <p><br/>
<p> В Твою руку кладу свою долю, Ти ж визволь мене від руки ворогів моїх і моїх переслідників!  <p><br/>
<p> Хай засяє обличчя Твоє на Твого раба, та спаси мене в ласці Своїй,  <p><br/>
<p> Господи, щоб не бути мені посоромленим, що кличу до Тебе! Нехай посоромлені будуть безбожні, хай замовкнуть та йдуть до шеолу,  <p><br/>
<p> нехай заніміють облудні уста, що гидоту говорять на праведного із пихою й погордою!  <p><br/>
<p> Яка величезна Твоя доброта, яку заховав Ти для тих, хто боїться Тебе, яку приготовив для тих, хто на Тебе надіється перед людськими синами!  <p><br/>
<p> Ти їх у заслоні обличчя Свого заховаєш від людських тенет, Ти їх від лихих язиків у наметі сховаєш!  <p><br/>
<p> Благословенний Господь, що вчинив мені милість чудовну Свою в оборонному місті!  <p><br/>
<p> А я говорив у своїм побентеженні: Я відрізаний з-перед очей Твоїх! Та дійсно Ти вислухав голос благання мого, коли я до Тебе взивав...  <p><br/>
<p> Любіть Господа, усі святії Його, стереже Господь вірних, а гордому з лишком відплачує.  <p><br/>
<p> Будьте сильні, і хай буде міцне ваше серце, усі, хто надію покладає на Господа!  <p><br/>
<p> Давидів.   Пісня навчальна. Блаженний, кому подарований злочин, кому гріх закрито,  <p><br/>
<p> блаженна людина, що Господь їй гріха не залічить, що нема в її дусі лукавства!  <p><br/>
<p> Коли я мовчав, спорохнявіли кості мої в цілоденному зойку моєму,  <p><br/>
<p> бо рука Твоя вдень та вночі надо мною тяжить, і волога моя обернулась на літню посуху! Села.  <p><br/>
<p> Я відкрив Тобі гріх свій, і не сховав був провини своєї. Я сказав був: Признаюся в проступках своїх перед Господом! і провину мого гріха Ти простив. Села.  <p><br/>
<p> Тому кожен побожний відповідного часу молитися буде до Тебе, і навіть велика навала води не досягне до нього!  <p><br/>
<p> Ти покрова моя, Ти від утиску будеш мене стерегти, Ти обгорнеш мене радістю спасіння! Села.  <p><br/>
<p> Я зроблю тебе мудрим, і буду навчати тебе у дорозі, якою ти будеш ходити, Я дам тобі раду, Моє око вважає на тебе!  <p><br/>
<p> Не будьте, як кінь, як той мул нерозумні, що їх треба приборкати оздобою їхньою вудилом і вуздечкою, як до тебе вони не зближаються.  <p><br/>
<p> Багато хворіб на безбожного, хто ж надію свою покладає на Господа того милість оточує!  <p><br/>
<p> Веселітесь у Господі, і тіштеся, праведні, і співайте із радістю, всі щиросерді!  <p><br/>
<p> Співайте із радістю, праведні в Господі, бо щирим лицює хвала!  <p><br/>
<p> Хваліть Господа гуслами, співайте Йому з десятиструнною арфою,  <p><br/>
<p> заспівайте Йому нову пісню, гарно заграйте Йому з гуком сурем,  <p><br/>
<p> бо щире Господнєє слово, і кожен чин Його вірний!  <p><br/>
<p> Правду та суд Він кохає, і Господньої милости повна земля!  <p><br/>
<p> Словом Господнім учинене небо, а подихом уст Його все його військо.  <p><br/>
<p> Воду морську збирає Він, мов би до міху, безодні складає в коморах.  <p><br/>
<p> Буде боятися Господа ціла земля, всі мешканці всесвіту будуть лякатись Його,  <p><br/>
<p> бо сказав Він і сталось, наказав і з'явилось.  <p><br/>
<p> Господь раду поганів понищить, понівечить мислі народів,  <p><br/>
<p> а задум Господній навіки стоятиме, думки Його серця на вічні віки!  <p><br/>
<p> Блаженний той люд, що Богом у нього Господь, блаженний народ, що Він вибрав його на спадок Собі!  <p><br/>
<p> Господь споглядає з небес, і бачить усіх синів людських,  <p><br/>
<p> приглядається з місця оселі Своєї до всіх, хто замешкує землю:  <p><br/>
<p> Хто створив серце кожного з них, наглядає всі їхні діла!  <p><br/>
<p> Немає царя, що його многість війська спасає, не врятується велетень великістю сили,  <p><br/>
<p> для спасіння той кінь ненадійний, і великістю сили своєї він не збереже,  <p><br/>
<p> ось око Господнє на тих, хто боїться Його, хто надію на милість Його покладає,  <p><br/>
<p> щоб рятувати життя їхнє від смерти, і щоб за час голоду їх оживляти!  <p><br/>
<p> Душа наша надію складає на Господа, Він наша поміч і щит наш,  <p><br/>
<p> бо Ним радується наше серце, бо на Ймення святеє Його ми надію кладемо!  <p><br/>
<p> Нехай Твоя милість, о Господи, буде на нас, коли покладаємо надію на Тебе!  <p><br/>
<p> Давидів, коли він удавав був причинного перед Авімелехом, що вигнав його, і той пішов.   Я благословлятиму Господа кожного часу, хвала Йому завсіди в устах моїх!  <p><br/>
<p> Душа моя буде хвалитися Господом, хай це почують слухняні, і нехай звеселяться!  <p><br/>
<p> Зо мною звеличуйте Господа, і підносьте ім'я Його разом!  <p><br/>
<p> Шукав я був Господа, і Він озвався до мене, і від усіх небезпек мене визволив.  <p><br/>
<p> Приглядайтесь до Нього й засяєте, і не посоромляться ваші обличчя!  <p><br/>
<p> Цей убогий взивав, і Господь його вислухав, і від усіх його бід його визволив.  <p><br/>
<p> Ангол Господній табором стає кругом тих, хто боїться його, і визволює їх.  <p><br/>
<p> Скуштуйте й побачте, який добрий Господь, блаженна людина, що надію на Нього кладе!  <p><br/>
<p> Бійтеся Господа, всі святії Його, бо ті, що бояться Його, недостатку не мають!  <p><br/>
<p> Левчуки бідні й голодні, а ті, хто пошукує Господа, недостатку не чують в усьому добрі.  <p><br/>
<p> Ходіть, діти, послухайте мене, страху Господнього я вас навчу!  <p><br/>
<p> Хто та людина, що хоче життя, що любить дні довгі, щоб бачити добро?  <p><br/>
<p> Свого язика бережи від лихого, а уста свої від говорення підступу.  <p><br/>
<p> Відступися від злого і добре чини, миру шукай і женися за ним!  <p><br/>
<p> Очі Господні на праведних, уші ж Його на їхній зойк,  <p><br/>
<p> Господнє лице на злочинців, щоб винищити їхню пам'ять з землі.  <p><br/>
<p> Коли праведні кличуть, то їх чує Господь, і з усіх утисків їхніх визволює їх.  <p><br/>
<p> Господь зламаносердим близький, і впокорених духом спасає.  <p><br/>
<p> Багато лихого для праведного, та його визволяє Господь з них усіх:  <p><br/>
<p> Він пильнує всі кості його, із них жодна не зламається!  <p><br/>
<p> Зло безбожному смерть заподіє, і винними будуть усі, хто ненавидить праведного.  <p><br/>
<p> Господь визволить душу рабів Своїх, і винні не будуть усі, хто вдається до Нього!  <p><br/>
<p> Давидів.     Судися, о Господи, з тими, хто судиться зо мною воюй з тими, хто зо мною воює,  <p><br/>
<p> візьми малого й великого щита, і встань мені на допомогу!  <p><br/>
<p> Дістань списа, і дорогу замкни моїм напасникам, скажи до моєї душі: Я спасіння твоє!  <p><br/>
<p> Нехай засоромляться й будуть поганьблені ті, хто чатує на душу мою; хай відступлять назад і нехай посоромляться ті, хто лихо мені замишляє.  <p><br/>
<p> Бодай вони стали, немов та полова на вітрі, і Ангол Господній нехай їх жене;  <p><br/>
<p> нехай буде дорога їхна темна й сковзька, і Ангол Господній нехай їх жене,  <p><br/>
<p> бо вони безпричинно тенета свої розставляють на мене, яму копають безвинно на душу мою!  <p><br/>
<p> Нехай нагла загибіль, якої не знає, на нього спаде, і сітка його, яку він наставив, хай зловить його у нагле нещастя, бодай він до нього упав!  <p><br/>
<p> А душа моя в Господі буде радіти, звеселиться Його допомогою!  <p><br/>
<p> Скажуть усі мої кості: Господи, хто подібний до Тебе? Ти рятуєш убогого від сильнішого над нього, покірного та бідаря від його дерія.  <p><br/>
<p> Свідки встають неправдиві, чого я не знав питають мене,  <p><br/>
<p> віддають мені злом за добро, осирочують душу мою!  <p><br/>
<p> А я, як вони хворували були, зодягався в верету, душу свою мучив постом, молитва ж моя поверталась на лоно моє...  <p><br/>
<p> Як приятель, буцім то брат він для мене, так я ходив, ніби був я в жалобі по матері, був я засмучений, схилений...  <p><br/>
<p> А вони, як упав я, радіють та сходяться, напасники проти мене збираються, я ж не знаю про те; кричать, і не вмовкають,  <p><br/>
<p> з дармоїдами та пересмішниками скрегочуть на мене своїми зубами...  <p><br/>
<p> Господи, чи довго Ти будеш дивитись на це? Відверни мою душу від їхніх зубів, від отих левчуків одиначку мою!  <p><br/>
<p> Я буду Тебе прославляти на зборах великих, буду Тебе вихваляти в численнім народі!  <p><br/>
<p> Нехай з мене не тішаться ті, хто ворогує на мене безвинно, нехай ті не моргають очима, хто мене без причини ненавидить,  <p><br/>
<p> бо говорять вони не про мир, але на спокійних у краї облудні слова вимишляють,  <p><br/>
<p> свої уста на мене вони розкривають, говорять: Ага, ага! Наші очі це бачили!  <p><br/>
<p> Ти бачив це, Господи, не помовчи ж, Господи, не віддаляйся від мене!  <p><br/>
<p> Устань, і збудися на суд мій, Боже мій і Господи мій, на суперечку мою,  <p><br/>
<p> розсуди Ти мене до Своїй справедливості, Господи, Боже мій, і нехай через мене не тішаться,  <p><br/>
<p> нехай не говорять у серці своїм: Ага, його маємо ми, хай не кажуть вони: Ми його проковтнули...  <p><br/>
<p> Нехай посоромляться та застидаються разом, хто з мого нещастя радіє, бодай вбрались у сором та в ганьбу, хто рота свого розкриває на мене!  <p><br/>
<p> Хай співають та звеселяються ті, хто бажає мені правоти, і нехай кажуть завжди: Хай буде великий Господь, що миру бажає Своєму рабові!  <p><br/>
<p> А язик мій звіщатиме правду Твою, славу Твою кожен день!  <p><br/>
<p> Для диригенту хору. Раба Господнього Давида.  Грішне слово безбожного в серці моїм: Нема страху Божого перед очима його,  <p><br/>
<p> бо в очах своїх він до себе підлещується, щоб буцім то гріх свій знайти, щоб зненавидіти.  <p><br/>
<p> Слова його уст то марнота й обмана, перестав він бути мудрим, щоб чинити добро.  <p><br/>
<p> Беззаконство задумує він на постелі своїй, стає на дорозі недобрій, не цурається злого.  <p><br/>
<p> Господи, аж до небес милосердя Твоє, аж до хмар Твоя вірність,  <p><br/>
<p> Твоя справедливість немов гори Божі, Твої суди безодня велика, людину й худобу спасаєш Ти, Господи!  <p><br/>
<p> Яка дорога Твоя милість, о Боже, і ховаються людські сини в тіні Твоїх крил:  <p><br/>
<p> вони з ситости дому Твого напоюються, і Ти їх напуваєш з потока Своїх солодощів,  <p><br/>
<p> бо в Тебе джерело життя, в Твоїм світлі побачимо світло!  <p><br/>
<p> Продовж Свою милість на тих, хто знає Тебе, а правду Свою на людей щиросердих!  <p><br/>
<p> Нога пишних нехай не наступить на мене, і безбожна рука нехай не викидає мене!  <p><br/>
<p> Попадали там беззаконники, повалено їх і встати не зможуть.  <p><br/>
<p> Давидів.    Не розпалюйся гнівом своїм на злочинців, не май заздрости до беззаконних,  <p><br/>
<p> бо вони, як трава, будуть скоро покошені, і мов та зелена билина пов'януть!  <p><br/>
<p> Надійся на Господа й добре чини, землю замешкуй та правди дотримуй!  <p><br/>
<p> Хай Господь буде розкіш твоя, і Він сповнить тобі твого серця бажання!  <p><br/>
<p> На Господа здай дорогу свою, і на Нього надію клади, і Він зробить,  <p><br/>
<p> і Він випровадить, немов світло, твою справедливість, а правду твою немов південь.  <p><br/>
<p> Жди Господа мовчки й на Нього надійся, не розпалюйся гнівом на того, хто щасливою чинить дорогу свою, на людину, що виконує задуми злі.  <p><br/>
<p> Повстримайсь від гніву й покинь пересердя, не розпалюйся лютістю, щоб чинити лиш зло,  <p><br/>
<p> бо витяті будуть злочинці, а ті, хто вповає на Господа землю вспадкують!  <p><br/>
<p> А ще трохи й не буде безбожного, і будеш дивитись на місце його і не буде його,  <p><br/>
<p> а покірні вспадкують землю, і зарозкошують миром великим!  <p><br/>
<p> Лихе замишляє безбожний на праведного, і скрегоче на нього своїми зубами,  <p><br/>
<p> та Господь посміється із нього, бачить бо Він, що наближується його день!  <p><br/>
<p> Безбожні меча добувають та лука свого натягають, щоб звалити нужденного й бідного, щоб порізати людей простої дороги,  <p><br/>
<p> та ввійде їхній меч до їхнього власного серця, і поламані будуть їхні луки!  <p><br/>
<p> Краще мале справедливого, ніж велике багатство безбожних, і то багатьох,  <p><br/>
<p> бо зламані будуть рамена безбожних, а справедливих Господь підпирає!  <p><br/>
<p> Знає Господь дні невинних, а їхня спадщина пробуде навіки,  <p><br/>
<p> за лихоліття не будуть вони посоромлені, і за днів голоду ситими будуть.  <p><br/>
<p> Бо загинуть безбожні, і Господні вороги, як овечий той лій, заникнуть, у димі заникнуть вони!  <p><br/>
<p> Позичає безбожний і не віддає, а праведний милість висвідчує та роздає,  <p><br/>
<p> бо благословенні від Нього вспадкують землю, а прокляті від Нього понищені будуть!  <p><br/>
<p> Від Господа кроки людини побожної ставляться міцно, і Він любить дорогу її;  <p><br/>
<p> коли ж упаде, то не буде покинена, бо руку її підпирає Господь.  <p><br/>
<p> Я був молодий і постарівся, та не бачив я праведного, щоб опущений був, ні нащадків його, щоб хліба просили.  <p><br/>
<p> Кожен день виявляє він милість та позичає, і над потомством його благословення.  <p><br/>
<p> Ухиляйся від злого та добре чини, та й навіки живи!  <p><br/>
<p> Бо любить Господь справедливість, і Він богобійних Своїх не покине, вони будуть навіки бережені, а насіння безбожних загине!  <p><br/>
<p> Успадкують праведні землю, і повік будуть жити на ній.  <p><br/>
<p> Уста праведного кажуть мудрість, язик же його промовляє про право,  <p><br/>
<p> Закон Бога його в його серці, кроки його не спіткнуться.  <p><br/>
<p> А безбожний чатує на праведного, і пильнує забити його,  <p><br/>
<p> та Господь не зоставить його в руках того, і несправедливим не вчинить його, коли буде судити його.  <p><br/>
<p> Надійся на Господа, та держися дороги Його, і піднесе Він тебе, щоб успадкувати землю, ти бачитимеш, як понижені будуть безбожні.  <p><br/>
<p> Я бачив безбожного, що збуджував пострах, що розкоренився, немов саморосле зелене те дерево,  <p><br/>
<p> та він проминув, й ось немає його, і шукав я його, й не знайшов!  <p><br/>
<p> Бережи неповинного та дивися на праведного, бо людині спокою належить майбутність,  <p><br/>
<p> переступники ж разом понищені будуть, майбутність безбожних загине!  <p><br/>
<p> А спасіння праведних від Господа, Він їхня твердиня за час лихоліття,  <p><br/>
<p> і Господь їм поможе та їх порятує, визволить їх від безбожних і їх збереже, бо вдавались до Нього вони!  <p><br/>
<p> Псалом Давидів. На пам'ятку.   Господи, не карай мене в гніві Своїм, і не завдавай мені кари в Своїм пересерді,  <p><br/>
<p> бо прошили мене Твої стріли, і рука Твоя тяжко спустилась на мене...  <p><br/>
<p> Від гніву Твого нема цілого місця на тілі моїм, немає спокою в костях моїх через мій гріх,  <p><br/>
<p> бо провини мої переросли мою голову, як великий тягар, вони тяжчі над сили мої,  <p><br/>
<p> смердять та гниють мої рани з глупоти моєї...  <p><br/>
<p> Скорчений я, і над міру похилений, цілий день я тиняюсь сумний,  <p><br/>
<p> бо нутро моє повне запалення, і в тілі моїм нема цілого місця...  <p><br/>
<p> Обезсилений я й перемучений тяжко, ридаю від стогону серця свого...  <p><br/>
<p> Господи, всі бажання мої перед Тобою, зідхання ж моє не сховалось від Тебе.  <p><br/>
<p> Сильно тріпочеться серце моє, опустила мене моя сила, навіть ясність очей моїх і вона не зо мною...  <p><br/>
<p> Друзі мої й мої приятелі поставали здаля від моєї біди, а ближні мої поставали оподаль...  <p><br/>
<p> Тенета розставили ті, хто чатує на душу мою, а ті, хто бажає нещастя мені, говорять прокляття, і ввесь день вимишляють зрадливе!  <p><br/>
<p> А я, мов глухий, вже не чую, і мов той німий, який уст своїх не відкриває...  <p><br/>
<p> і я став, мов людина, що нічого не чує і в устах своїх оправдання не має,  <p><br/>
<p> бо на Тебе надіюся я, Господи, Ти відповіси, Господи, Боже мій!  <p><br/>
<p> Бо сказав я: Нехай не потішаться з мене, нехай не несуться вони понад мене, коли послизнеться нога моя!  <p><br/>
<p> Бо я до упадку готовий, і передо мною постійно недуга моя,  <p><br/>
<p> бо провину свою визнаю, журюся гріхом своїм я!  <p><br/>
<p> А мої вороги проживають, міцніють, і без причини помножилися мої недруги...  <p><br/>
<p> Ті ж, хто відплачує злом за добро, обчорнюють мене, бо женусь за добром...  <p><br/>
<p> Не покинь мене, Господи, Боже мій, не віддаляйся від мене,  <p><br/>
<p> поспіши мені на допомогу, Господи, Ти спасіння моє!  <p><br/>
<p> Для дириґетна хору. Єдутуна. Псалом Давидів.  Я сказав: Пильнувати я буду дороги свої, щоб своїм язиком не грішити, накладу я вуздечку на уста свої, поки передо мною безбожний.  <p><br/>
<p> Занімів я в мовчанні, замовк про добро, а мій біль був подражнений.  <p><br/>
<p> Розпалилося серце моє у моєму нутрі, палає огонь від мого роздумування... Я став говорити своїм язиком:  <p><br/>
<p> Повідоми мене, Господи, про кінець мій та про днів моїх міру, яка то вона, нехай знаю, коли я помру!  <p><br/>
<p> Ось відміряв долонею Ти мої дні, а мій вік як ніщо проти Тебе, і тільки марнота сама кожна людина жива! Села.  <p><br/>
<p> У темноті лиш ходить людина, клопочеться тільки про марне: громадить вона, та не знає, хто звозити буде оте!  <p><br/>
<p> А тепер на що маю надіятись, Господи? Надія моя на Тебе вона!  <p><br/>
<p> Від усіх моїх прогріхів визволи мене, не чини мене посміхом для нерозумного!  <p><br/>
<p> Занімів я та уст своїх не відкриваю, бо Ти те вчинив,  <p><br/>
<p> забери Ти від мене Свій доторк, від порази Твоєї руки я кінчаюсь...  <p><br/>
<p> Ти караєш людину докорами за беззаконня, Ти знищив, як міль, привабність її, кожна людина направду марнота! Села.  <p><br/>
<p> Вислухай, Господи, молитву мою, і почуй благання моє, не будь мовчазний до моєї сльози, бо приходько я в Тебе, мандрівник, як батьки мої всі!  <p><br/>
<p> Відверни гнів від мене і я підкріплюся, перше ніж відійду, і не буде мене!  <p><br/>
<p> Для дириґетна хору. Псалом Давидів.   Непохитно надіюсь на Господа, і Він прихилився до мене, і благання моє Він почув.  <p><br/>
<p> Витяг мене Він із згубної ями, із багна болотистого, і поставив на скелі ноги мої, і зміцнив мої стопи,  <p><br/>
<p> і дав пісню нову в мої уста, для нашого Бога хвалу, нехай бачать багато-хто й пострах хай мають, і хай вони мають надію, на Господа!  <p><br/>
<p> Блаженна людина, що Бога вчинила своєю твердинею, і не зверталась до пишних та тих, що вони до неправди схиляються!  <p><br/>
<p> Багато вчинив Ти, о Господи, Боже мій, Твої чуда й думки Твої тільки про нас, нема Тобі рівного! Я хотів би все це показати й про це розказати, та воно численніше, щоб можна його розповісти.  <p><br/>
<p> Жертви й приношення Ти не схотів, Ти розкрив мені уші, цілопалення й жертви покутної Ти не жадав.  <p><br/>
<p> Тоді я сказав: Ось я прийшов із звоєм книжки, про мене написаної.  <p><br/>
<p> Твою волю чинити, мій Боже, я хочу, і Закон Твій у мене в серці.  <p><br/>
<p> Я проповідував правду в великому зборі, ото, своїх уст не ув'язнюю я, Господи, знаєш Ти,  <p><br/>
<p> справедливість Твою не ховав я в середині серця свого, про вірність Твою та спасіння Твоє я звіщав, не таїв я про милість Твою та про правду Твою на великім зібранні.  <p><br/>
<p> Тому, Господи, не ув'язни милосердя Свого від мене, а милість та правда Твоя нехай завжди мене стережуть,  <p><br/>
<p> бо нещастя без ліку мене оточили, беззаконня мої досягли вже мене, так що й бачити не можу, вони численнішими стали за волосся на моїй голові, і серце моє опустило мене...  <p><br/>
<p> Зволь спасти мене, Господи, Господи, поспіши ж бо на поміч мені,  <p><br/>
<p> нехай посоромлені будуть, і хай зганьблені будуть усі, хто шукає моєї душі, щоб схопити її! Нехай подадуться назад, і нехай посоромлені будуть, хто бажає для мене лихого!  <p><br/>
<p> Бодай скам'яніли від сорому ті, хто говорить до мене: Ага! Ага!  <p><br/>
<p> Нехай тішаться та веселяться Тобою всі ті, хто шукає Тебе та хто любить спасіння Твоє, нехай завжди говорять: Хай буде великий Господь!  <p><br/>
<p> А я вбогий та бідний, за мене подбає Господь: моя поміч і мій оборонець то Ти, Боже мій, не спізняйся!  <p><br/>
<p> Для дириґетна хору. Псалом Давидів.   Блаженний, хто дбає про вбогого, в день нещастя Господь порятує його!  <p><br/>
<p> Господь берегтиме його та його оживлятиме, буде блаженний такий на землі, і Він не видасть його на поталу його ворогам!  <p><br/>
<p> На ложі недуги подасть йому сили Господь, усе ложе йому перемінить в недузі його.  <p><br/>
<p> Я промовив був: Господи, май же Ти милість до мене, вилікуй душу мою, бо я перед Тобою згрішив!  <p><br/>
<p> Вороги мої кажуть на мене лихе: Коли вмре та загине імення його?  <p><br/>
<p> А коли хто приходить відвідати, мовить марне: його серце збирає для себе лихе, і як вийде надвір, то говорить про те...  <p><br/>
<p> Всі мої вороги між собою шепочуться разом на мене, на мене лихе замишляють:  <p><br/>
<p> Негідна річ тисне його, а що він поклався то більше не встане!...  <p><br/>
<p> Навіть приятель мій, на якого надіявся я, що мій хліб споживав, підняв проти мене п'яту!  <p><br/>
<p> Але, Господи, помилуй мене, і мене підійми, і я їм відплачу,  <p><br/>
<p> із того довідаюся, що Ти любиш мене, коли надо мною сурмити не буде мій ворог.  <p><br/>
<p> А я через невинність мою Ти підсилиш мене, і перед обличчям Своїм ти поставиш навіки мене!  <p><br/>
<p> Благословенний Господь, Бог ізраїлів, від віку й до віку! Амінь і амінь!  <p><br/>
<p> Для дириґетна хору. Псалом навчальний, синів Кореєвих.  Як лине той олень до водних потоків, так лине до Тебе, о Боже, душа моя,  <p><br/>
<p> душа моя спрагнена Бога, Бога Живого! Коли я прийду й появлюсь перед Божим лицем?  <p><br/>
<p> Сльоза моя стала для мене поживою вдень та вночі, коли кажуть мені цілий день: Де твій Бог?  <p><br/>
<p> Як про це пригадаю, то душу свою виливаю, як я многолюдді ходив, і водив їх до Божого дому, із голосом співу й подяки святкового натовпу...  <p><br/>
<p> Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його!  <p><br/>
<p> Мій Боже, душа моя тужить в мені, бо я пам'ятаю про Тебе з країни Йордану й Гермону, із гори із Міц'ар.  <p><br/>
<p> Прикликає безодня безодню на гуркіт Твоїх водоспадів, усі вали Твої й хвилі Твої перейшли надо мною.  <p><br/>
<p> Удень виявляє Господь Свою милість, уночі ж Його пісня зо мною, молитва до Бога мого життя!  <p><br/>
<p> Повім я до Бога: Ти Скеле моя, чому Ти про мене забув? Чого я блукаю сумний через утиск ворожий?  <p><br/>
<p> Ніби кості ламають мені, коли вороги мої лають мене, коли кажуть мені цілий день: Де твій Бог?  <p><br/>
<p> Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!  <p><br/>
<p> Розсуди мене, Боже, й справуйся за справу мою із людьми небогобійними, визволь мене від людини обмани та кривди!  <p><br/>
<p> Бож Бог Ти моєї твердині, чого ж Ти покинув мене? Чого я блукаю сумний через утиск ворожий?  <p><br/>
<p> Пошли Своє світло та правду Свою, вони мене будуть провадити, вони запровадять мене до Твоєї святої гори та до місць пробування Твого.  <p><br/>
<p> і нехай я дістанусь до Божого жертівника, до Бога розради й потіхи моєї, і буду на арфі хвалити Тебе, Боже, Боже Ти мій!  <p><br/>
<p> Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!  <p><br/>
<p> Для дириґетна хору. Синів Кореєвих. Псалом навчальний.  Боже, своїми ушима ми чули, наші батьки нам оповідали: велике Ти діло вчинив за їхніх днів, за днів стародавніх:  <p><br/>
<p> Ти вигнав поганів Своєю рукою, а їх осадив, понищив народи, а їх Ти поширив!  <p><br/>
<p> Не мечем бо своїм вони землю посіли, і їхнє рамено їм не помогло, а правиця Твоя та рамено Твоє, та Світло обличчя Твого, бо Ти їх уподобав!  <p><br/>
<p> Ти Сам Цар мій, о Боже, звели ж про спасіння для Якова:  <p><br/>
<p> Тобою поб'ємо своїх ворогів, ім'ям Твоїм будемо топтати повсталих на нас,  <p><br/>
<p> бо я буду надіятися не на лука свого, і мій меч не поможе мені,  <p><br/>
<p> але Ти нас спасеш від противників наших, і наших ненависників засоромиш!  <p><br/>
<p> Ми хвалимось Богом щодня, і повіки ім'я Твоє славимо, Села,  <p><br/>
<p> та однак Ти покинув і нас засоромив, і вже не виходиш із нашими військами:  <p><br/>
<p> Ти вчинив, що від ворога ми обернулись назад, а наші ненависники грабували собі наш маєток...  <p><br/>
<p> Ти віддав нас на поїд, немов тих овечок, і нас розпорошив посеред народів,  <p><br/>
<p> Ти за безцін продав Свій народ, і ціни йому не побільшив!  <p><br/>
<p> Ти нас нашим сусідам віддав на зневагу, на наругу та посміх для наших околиць,  <p><br/>
<p> Ти нас учинив за прислів'я поганам, і головою хитають народи на нас...  <p><br/>
<p> Передо мною щоденно безчестя моє, і сором вкриває обличчя моє,  <p><br/>
<p> через голос того, хто лає мене й проклинає, через ворога й месника...  <p><br/>
<p> Прийшло було все це на нас, та ми не забули про Тебе, й заповіту Твого не порушили,  <p><br/>
<p> не вступилось назад наше серце, і не відхилився наш крок від Твоєї дороги!  <p><br/>
<p> Хоч у місце шакалів Ти випхнув був нас, і прикрив був нас смертною тінню,  <p><br/>
<p> чи й тоді ми забули ім'я Бога нашого, і руки свої простягнули до Бога чужого?  <p><br/>
<p> Таж про те Бог довідається, бо Він знає таємності серця,  <p><br/>
<p> що нас побивають за Тебе щоденно, пораховано нас, як овечок жертовних...  <p><br/>
<p> Прокинься ж, для чого Ти, Господи, спиш? Пробудися, не кидай назавжди!  <p><br/>
<p> Для чого обличчя Своє Ти ховаєш, забуваєш про нашу недолю та нашу тісноту?  <p><br/>
<p> Бо душа наша знижилася аж до пороху, а живіт наш приліг до землі...  <p><br/>
<p> Устань же, о Помоче наша, і викупи нас через милість Свою!  <p><br/>
<p> Для дириґетна хору. На „Лілеї". Синів Кореєвих. Псалом навчальний. Пісня любови.   Моє серце бринить добрим словом, проказую я: Для Царя мої твори, мій язик мов перо скорописця!  <p><br/>
<p> Ти кращий від людських синів, в Твоїх устах розлита краса та добро, тому благословив Бог навіки Тебе.  <p><br/>
<p> Прив'яжи до стегна Свого, Сильний, Свого меча, красу Свою та величність Свою,  <p><br/>
<p> і в величності Своїй сідай, та й верхи помчися за справи правди, і лагідности та справедливости, і навчить Тебе страшних чинів правиця Твоя!  <p><br/>
<p> Твої стріли нагострені, а від них під Тобою народи попадають, у серце Царських ворогів.  <p><br/>
<p> Престол Твій, о Боже, на вічні віки, берло правди берло Царства Твого.  <p><br/>
<p> Ти полюбив справедливість, а беззаконня зненавидів, тому намастив Тебе Бог, Твій Бог, оливою радости понад друзів Твоїх.  <p><br/>
<p> Миро, алое й кассія всі шати Твої, а з палат із слонової кости струни Тебе звеселили.  <p><br/>
<p> Серед скарбів Твоїх царські дочки, по правиці Твоїй стала цариця в офірському щирому золоті.  <p><br/>
<p> Слухай, дочко, й побач, і нахили своє ухо, і забудь свій народ і дім батька свого!  <p><br/>
<p> А Цар буде жадати твоєї краси, бо Він твій Господь, а ти до землі Йому кланяйся.  <p><br/>
<p> А Тирська дочка прийде з даром, будуть благати тебе найбагатші з народу.  <p><br/>
<p> Вся оздоба царської дочки усередині, шата ж її погаптована золотом.  <p><br/>
<p> У шати гаптовані вбрану провадять її до Царя, за нею дівчата, подруги її, до Тебе проваджені.  <p><br/>
<p> Провадять їх з радощами та потіхою, у палату царську вони війдуть.  <p><br/>
<p> Замість батьків Твоїх будуть сини Твої, їх по цілій землі Ти поставиш володарями.  <p><br/>
<p> Я буду ім'я Твоє згадувати по всіх поколіннях, тому то народи по вічні віки Тебе славити будуть!  <p><br/>
<p> Для дириґетна хору. Синів Кореєвих. На спів „Аламот". Пісня.   Бог для нас охорона та сила, допомога в недолях, що часто трапляються,  <p><br/>
<p> тому не лякаємось ми, як трясеться земля, і коли гори зсуваються в серце морів!  <p><br/>
<p> Шумлять і киплять Його води, через велич Його тремтять гори. Села.  <p><br/>
<p> Річка, відноги її веселять місто Боже, найсвятіше із місць пробування Всевишнього.  <p><br/>
<p> Бог серед нього, нехай не хитається, Бог поможе йому, коли ранок настане.  <p><br/>
<p> Шуміли народи, хиталися царства, а Він голос подав Свій і земля розпливлася.  <p><br/>
<p> З нами Господь Саваот, наша твердиня Бог Яковів. Села.  <p><br/>
<p> ідіть, оглядайте Господні діла, які руйнування вчинив на землі!  <p><br/>
<p> Аж до краю землі припиняє Він війни, ламає Він лука й торощить списа, палить огнем колесниці!  <p><br/>
<p> Вгамуйтесь та знайте, що Бог Я, піднесусь між народами, піднесусь на землі!  <p><br/>
<p> З нами Господь Саваот, наша твердиня Бог Яковів! Села.  <p><br/>
<p> Для дириґетна хору. Синів Кореєвих. Псалом.   Всі народи, плещіть у долоні, покликуйте Богові голосом радости,  <p><br/>
<p> грізний бо Всевишній Господь, Цар великий всієї землі!  <p><br/>
<p> Він народи під нас підбиває, а поган нам під ноги,  <p><br/>
<p> Він нашу спадщину для нас вибирає, величність для Якова, що його полюбив. Села.  <p><br/>
<p> Бог виступає при радісних окриках, Господь при голосі рога.  <p><br/>
<p> Співайте Богові нашому, співайте, співайте Цареві нашому, співайте,  <p><br/>
<p> бо Бог Цар усієї землі, співайте навчальний псалом!  <p><br/>
<p> Бог зацарював над народами, Бог сів на святому Своєму престолі!  <p><br/>
<p> Зібрались владики народів, народ Бога Авраамового, як Божі щити на землі, між ними Він сильно звеличений!  <p><br/>
<p> Пісня. Псалом синів Кореєвих.   Великий Господь і прославлений вельми в місті нашого Бога, на святій Своїй горі!  <p><br/>
<p> Препишна країна, розрада всієї землі, то Сіонська гора, на північних околицях, місто Царя можновладного!  <p><br/>
<p> Бог у храмах Своїх, за твердиню Він знаний.  <p><br/>
<p> Бо царі ось зібрались, ішли вони разом,  <p><br/>
<p> але, як побачили, то здивувались, полякалися та й розпорошились...  <p><br/>
<p> Обгорнув їх там страх, немов біль породіллю;  <p><br/>
<p> Ти східнім вітром розбив кораблі ті Таршіські.  <p><br/>
<p> Як ми чули, так бачили в місті Господа Саваота, у місті нашого Бога, Бог міцно поставить навіки його! Села.  <p><br/>
<p> Розмишляли ми, Боже, про милість Твою серед храму Твого.  <p><br/>
<p> Як ім'я Твоє, Боже, так слава Твоя аж по кінці землі, справедливости повна правиця Твоя!  <p><br/>
<p> Нехай веселиться Сіонська гора, Юдині дочки хай тішаться через Твої правосуддя.  <p><br/>
<p> Оточіте Сіон й обступіте його, полічіть його башти,  <p><br/>
<p> зверніте увагу на вала його, високість палати його пообмірюйте, щоб розповісти поколінню наступному,  <p><br/>
<p> бо Цей Бог то наш Бог на вічні віки, Він буде провадити нас аж до смерти!  <p><br/>
<p> Для дириґетна хору. Синів Кореєвих. Псалом.   Слухайте це, всі народи, візьміть до ушей, усі мешканці всесвіту,  <p><br/>
<p> і людські сини й сини мужів, разом багатий та вбогий,  <p><br/>
<p> мої уста казатимуть мудрість, думка ж серця мого розумність,  <p><br/>
<p> нахилю своє ухо до приказки, розв'яжу свою загадку лірою!  <p><br/>
<p> Чому маю боятись у день лихоліття, як стане круг мене неправда моїх ошуканців,  <p><br/>
<p> які на багатство своє покладають надію, і своїми достатками хваляться?  <p><br/>
<p> Але жодна людина не викупить брата, не дасть його викупу Богові,  <p><br/>
<p> бо викуп їхніх душ дорогий, і не перестане навіки,  <p><br/>
<p> щоб міг він ще жити навіки й не бачити гробу!  <p><br/>
<p> Та люди побачать, що мудрі вмирають так само, як гинуть невіглас та неук, і лишають для інших багатство своє...  <p><br/>
<p> Вони думають, ніби доми їхні навіки, місця їхнього замешкання з роду до роду, іменами своїми звуть землі,  <p><br/>
<p> та не зостається в пошані людина, подібна худобі, що гине!  <p><br/>
<p> Така їхня дорога глупота для них, та за ними йдуть ті, хто кохає їхню думку. Села.  <p><br/>
<p> Вони зійдуть в шеол, і смерть їх пасе, немов вівці, а праведники запанують над ними від рання; подоба їхня знищиться, шеол буде мешканням для них...  <p><br/>
<p> Та визволить Бог мою душу із влади шеолу, бо Він мене візьме! Села.  <p><br/>
<p> Не лякайся, коли багатіє людина, коли збільшується слава дому її,  <p><br/>
<p> бо, вмираючи, не забере вона всього, її слава не піде за нею!  <p><br/>
<p> Хоч вона свою душу за життя свого хвалить, і славлять тебе, як для себе ти чиниш добро,  <p><br/>
<p> вона прийде до роду батьків своїх, що світла вони не побачать навіки!  <p><br/>
<p> Людина в пошані, але нерозумна, подібна худобі, що гине!  <p><br/>
<p> Псалом Асафів.   Прорік Бог над Богами Господь, і землю покликав від схід сонця і аж до заходу його.  <p><br/>
<p> із Сіону, корони краси, Бог явився в промінні!  <p><br/>
<p> Приходить наш Бог, і не буде мовчати: палючий огонь перед Ним, а круг Нього все буриться сильно!  <p><br/>
<p> Він покличе згори небеса, і землю народ Свій судити:  <p><br/>
<p> Позбирайте для Мене побожних Моїх, що над жертвою склали заповіта зо Мною.  <p><br/>
<p> і небеса звістять правду Його, що Бог Він суддя. Села.  <p><br/>
<p> Слухай же ти, Мій народе, бо буду ось Я говорити, ізраїлеві, і буду свідчить на тебе: Бог, Бог твій Я!  <p><br/>
<p> Я буду картати тебе не за жертви твої, бо все передо Мною твої цілопалення,  <p><br/>
<p> не візьму Я бичка з твого дому, ні козлів із кошар твоїх,  <p><br/>
<p> бо належить Мені вся лісна звірина та худоба із тисячі гір,  <p><br/>
<p> Я знаю все птаство гірське, і звір польовий при Мені!  <p><br/>
<p> Якби був Я голодний, тобі б не сказав, бо Моя вся вселенна й усе, що на ній!  <p><br/>
<p> Чи Я м'ясо бичків споживаю, і чи п'ю кров козлів?  <p><br/>
<p> Принось Богові в жертву подяку, і виконуй свої обітниці Всевишньому,  <p><br/>
<p> і до Мене поклич в день недолі, Я тебе порятую, ти ж прославиш Мене!  <p><br/>
<p> А до грішника Бог промовляє: Чого про устави Мої розповідаєш, і чого заповіта Мого на устах своїх носиш?  <p><br/>
<p> Ти ж науку зненавидів, і поза себе слова Мої викинув.  <p><br/>
<p> Як ти злодія бачив, то бігав із ним, і з перелюбниками накладав.  <p><br/>
<p> Свої уста пускаєш на зло, і язик твій оману плете.  <p><br/>
<p> Ти сидиш, проти брата свого наговорюєш, поголоски пускаєш про сина своєї матері...  <p><br/>
<p> Оце ти робив, Я ж мовчав, і ти думав, що Я такий самий, як ти. Тому буду картати тебе, і виложу все перед очі твої!  <p><br/>
<p> Зрозумійте ж це ви, що забуваєте Бога, щоб Я не схопив, бо не буде кому рятувати!  <p><br/>
<p> Хто жертву подяки приносить, той шанує Мене; а хто на дорогу Свою уважає, Боже спасіння йому покажу!  <p><br/>
<p> Для дириґетна хору. Псалом Давидів.  Помилуй мене, Боже, з великої милости Твоєї, і з великого милосердя Свого загладь беззаконня мої!  <p><br/>
<p> Обмий мене зовсім з мого беззаконня, й очисти мене від мого гріха,  <p><br/>
<p> бо свої беззаконня я знаю, а мій гріх передо мною постійно.  <p><br/>
<p> Тобі, одному Тобі я згрішив, і перед очима Твоїми лукаве вчинив, тому справедливий Ти будеш у мові Своїй, бездоганний у суді Своїм.  <p><br/>
<p> Отож я в беззаконні народжений, і в гріху зачала мене мати моя.  <p><br/>
<p> Ото, полюбив єси правду в глибинах, і в таємних речах виявляєш премудрість мені.  <p><br/>
<p> Очисти ісопом мене, і буду я чистий, обмий Ти мене і я стану біліший від снігу.  <p><br/>
<p> Дай почути мені втіху й радість, і радітимуть кості, що Ти покрушив.  <p><br/>
<p> Обличчя Своє заховай від гріхів моїх, і всі беззаконня мої позагладжуй.  <p><br/>
<p> Серце чисте створи мені, Боже, і тривалого духа в моєму нутрі віднови.  <p><br/>
<p> Не відкинь мене від Свого лиця, й не бери Свого Духа Святого від мене.  <p><br/>
<p> Верни мені радість спасіння Твого, і з лагідним духом підтримай мене.  <p><br/>
<p> Я буду навчати беззаконців доріг Твоїх, і навернуться грішні до Тебе.  <p><br/>
<p> Визволь мене від переступу кровного, Боже, Боже спасіння мого, мій язик нехай славить Твою справедливість!  <p><br/>
<p> Господи, відкрий мої уста, і язик мій звістить Тобі хвалу,  <p><br/>
<p> бо Ти жертви не прагнеш, а дам цілопалення, то не любе воно Тобі буде.  <p><br/>
<p> Жертва Богові зламаний дух; серцем зламаним та упокореним Ти не погордуєш, Боже!  <p><br/>
<p> Ущаслив Своїм благоволінням Сіон, збудуй мури для Єрусалиму,  <p><br/>
<p> тоді Ти полюбиш Собі жертви правди, цілопалення та приношення, тоді покладуть на Твій вівтар тельців!  <p><br/>
<p> Для дириґетна хору. Псалом навчальний Давидів.   Чого хвалишся злом, о могутній? Цілий день Божа милість зо мною.  <p><br/>
<p> Замишляє лукавство язик твій, як та бритва нагострена ти, що чиниш обману!  <p><br/>
<p> Ти зло полюбив над добро, а неправду більш, як правду казати, Села,  <p><br/>
<p> ти любиш усякі шкідливі слова, ти язику обманний!  <p><br/>
<p> Отож, Бог зруйнує назавжди тебе, тебе викине й вирве з намету тебе, й тебе викоренить із країни життя. Села.  <p><br/>
<p> і побачать це праведні, й будуть боятись, і будуть сміятися з нього:  <p><br/>
<p> Ось муж, що Бога не чинить своєю твердинею, та на великість багатства свого покладає надію, втікає до злого свого...  <p><br/>
<p> А я як зелена оливка у Божому домі, надіюсь на Божую милість на вічні віки!  <p><br/>
<p> Буду славити вічно Тебе, що вчинив Ти оце, і про ймення Твоє буду звіщати побожним Твоїм, що добре воно!  <p><br/>
<p> Для дириґетна хору. На „Махалат". Навчальний псалом. Давидів.   Безумний говорить у серці своїм: Нема Бога! Зіпсулись вони, і несправедливість обридливу чинять, нема доброчинця!...  <p><br/>
<p> Бог зорить із неба на людських синів, щоб побачити, чи є там розумний, що Бога шукає.  <p><br/>
<p> Усі повідступали, разом стали огидними, нема доброчинця, нема ні одного!...  <p><br/>
<p> Чи ж не розуміють оті, хто беззаконня вчиняє, що мій люд поїдають? Вони споживають хліб Божий, та не кличуть Його!  <p><br/>
<p> Тоді настрашилися страхом вони, хоч страху не було, бо розсипав Бог кості того, хто тебе оточив був, ти їх посоромив, бо ними погордував Бог!  <p><br/>
<p> Аби то Він дав із Сіону спасіння ізраїлеві! Як долю Свого народу поверне Господь, то радітиме Яків, утішатися буде ізраїль!  <p><br/>
<p> Для дириґетна хору. На неґінах. Псалом навчальний Давидів,   як зіфіяни прийшли були та сказали Саулові: „Ось Давид поміж нами ховається!"  Спаси мене, Боже, іменням Своїм, і міццю Своєю мене оправдай!  <p><br/>
<p> Вислухай, Боже, молитву мою, нахили Своє ухо до слів моїх уст,  <p><br/>
<p> бо чужинці повстали на мене, розбишаки ж шукають моєї душі, вони Бога не ставили перед собою. Села.  <p><br/>
<p> Ось Бог помагає мені, Господь серед тих, хто підтримує душу мою.  <p><br/>
<p> Хай повернеться зло на моїх ворогів, Своєю правдою винищи їх.  <p><br/>
<p> В добровільному дарі я жертву Тобі принесу, ім'я Твоє, Господи, славити буду, що добре воно,  <p><br/>
<p> бо мене воно визволило від усяких нещасть, і я бачу занепад моїх ворогів!  <p><br/>
<p> Для дириґетна хору. На неґінах. Псалом навчальний Давидів.   Вислухай, Боже, молитву мою й від благання мого не ховайся!  <p><br/>
<p> Прислухайсь до мене й подай мені відповідь, я блукаю у смутку своїм і стогну,  <p><br/>
<p> від крику ворожого, від утисків грішного, бо гріх накидають на мене вони, і в гніві мене переслідують...  <p><br/>
<p> Тремтить моє серце в мені, і страхи смертельні напали на мене,  <p><br/>
<p> страх та тремтіння на мене найшли, і тривога мене обгорнула...  <p><br/>
<p> казав я: Коли б я мав крила, немов та голубка, то я полетів би й спочив!  <p><br/>
<p> Отож, помандрую далеко, пробуватиму я на пустині. Села.  <p><br/>
<p> Поспішу собі, щоб утекти перед вітром бурхливим та бурею...  <p><br/>
<p> Вигуби, Господи, та погуби язика їхнього, бо в місті я бачив насильство та сварку,  <p><br/>
<p> вони ходять удень та вночі коло нього на мурах його, а гріх та неправда всередині в ньому,  <p><br/>
<p> нещастя всередині в ньому, а з вулиць його не виходять насилля й обмана,  <p><br/>
<p> бож не ворог злорічить на мене, це я переніс би, і не ненависник мій побільшивсь надо мною, я сховався б від нього,  <p><br/>
<p> але ти, чоловік мені рівня, мій приятель близький і знайомий мені,  <p><br/>
<p> з яким солодко щиру розмову провадимо, і ходимо до Божого дому серед бурхливого натовпу...  <p><br/>
<p> Нехай же впаде на них смерть, нехай зійдуть вони до шеолу живими, бо зло в їхнім мешканні, у їхній середині!  <p><br/>
<p> Я кличу до Бога, і Господь урятує мене:  <p><br/>
<p> увечорі, вранці й опівдні я скаржусь й зідхаю, і Він вислухає мого голосу!  <p><br/>
<p> У мирі Він викупить душу мою, щоб до мене вони не зближались, бо багато було їх на мене!  <p><br/>
<p> Бог вислухає, і їм Той відповість, Хто відвіку сидить на престолі, Села, бо немає у них перемін, і Бога вони не бояться,  <p><br/>
<p> ворог витягнув руки свої проти тих, що в спокої жили з ним, він зганьбив заповіта свого,  <p><br/>
<p> його уста гладенькі, як масло, та сварка у серці його, від оливи м'якіші слова його, та вони як мечі ті оголені!...  <p><br/>
<p> Свого тягара поклади ти на Господа, і тебе Він підтримає, Він ніколи не дасть захитатися праведному!  <p><br/>
<p> А Ти їх, Боже мій, поскидаєш до ями погибелі! Люди чинів кривавих й обмани, бодай своїх днів вони не дожили навіть до половини, а я покладаю надію на Тебе!  <p><br/>
<p> Для дириґетна хору. На „Німа голубка в далечині". Золотий Давидів псалом, коли филистимляни захопили були його в Ґаті.   Помилуй мене, Боже, бо топче мене чоловік, цілий день він воює та тисне мене!  <p><br/>
<p> Чатують мої вороги цілий день, бо багато таких, що воюють завзято на мене!  <p><br/>
<p> Того дня, коли страх обгортає мене, я надію на Тебе кладу,  <p><br/>
<p> я в Бозі хвалитиму слово Його, на Бога надію кладу, й не боюся, що тіло учинить мені?  <p><br/>
<p> Цілий день біль приносять слова мої, усі їхні думки проти мене на зло:  <p><br/>
<p> слідкують, ховаються, пильнують вони мої стопи... Як чатують на душу мою,  <p><br/>
<p> так Ти через гріх віджени їх, пониж, Боже, людей в Своїм гніві!  <p><br/>
<p> Полічив Ти тиняння моє, помісти ж мої сльози перед Собою, чи ж вони не записані в книзі Твоїй?  <p><br/>
<p> Тоді то мої вороги повтікають назад, того дня, як я кликати буду. Те я знаю, що Бог при мені,  <p><br/>
<p> і в Бозі я справу свою докінчу, докінчу я в Господі справу!  <p><br/>
<p> На Бога надію кладу й не боюсь, що людина учинить мені?  <p><br/>
<p> На мені зостаються, о Боже, присяги Тобі, та для Тебе я виповню жертви хвали.  <p><br/>
<p> Як Ти спас мою душу від смерти, то хіба ж не спасеш моїх ніг від падіння, щоб у світлі життя я ходив перед Богом?  <p><br/>
<p> Для дириґетна хору. На спів: „Не вигуби". Золотий псалом Давидів, коли він утікав від Саула в печеру.   Помилуй мене, Боже, помилуй мене, бо до Тебе вдається душа моя, і в тіні Твоїх крил я сховаюсь, аж поки нещастя мине!  <p><br/>
<p> Я кличу до Бога Всевишнього, до Бога, що чинить для мене добро.  <p><br/>
<p> Він пошле з небес і врятує мене, Він поганьбить того, хто чатує на мене. Села. Бог пошле Свою милість та правду Свою  <p><br/>
<p> на душу мою. Знаходжуся я серед левів, що людських синів пожирають, їхні зуби як спис той та стріли, а їхній язик гострий меч.  <p><br/>
<p> Піднесися ж, о Боже, над небо, а слава Твоя над всією землею!  <p><br/>
<p> Вороги приготовили пастку для стіп моїх, душу мою нахилили, вони викопали вовчу яму для мене, і попадали в неї самі! Села.  <p><br/>
<p> Моє серце зміцнилося, Боже, зміцнилося серце моє, я буду співати та славити Тебе!  <p><br/>
<p> Збудися ж ти, хвало моя, пробудися ж ти, арфо та цитро, я буду будити досвітню зорю!  <p><br/>
<p> Я буду Тебе вихваляти, о Господи, серед народів, я буду співати Тобі між племенами,  <p><br/>
<p> бо Твоє милосердя велике воно аж до неба, а правда Твоя аж до хмар!  <p><br/>
<p> Піднесися ж, о Боже, над небо, а слава Твоя над всією землею!  <p><br/>
<p> Для дириґетна хору. На спів: „Не вигуби". Золотий псалом Давидів.   Чи ж то справді ви, можні, говорите правду, чи людських синів слушно судите?  <p><br/>
<p> Отже, у серці ви чините кривди, дорогу насильства рук ваших торуєте ви на землі.  <p><br/>
<p> Від лоня ще матернього вже віддалені несправедливі, з утроби ще матерньої заблудилися неправдомовці,  <p><br/>
<p> їхня отрута така, як отрута зміїна, як отрута глухої гадюки, що ухо своє затуляє,  <p><br/>
<p> що не слухає голосу заклиначів, чарівника, в чарах вправного!  <p><br/>
<p> Поруйнуй, Боже, зуби їхні в їхніх устах, левчукам розбий, Господи, щелепи,  <p><br/>
<p> нехай розпливуться, немов та вода, що собі розтікається, хай пов'януть вони, як трава по дорозі,  <p><br/>
<p> бодай стали, немов той слимак, що в своїй слизоті розпускається, щоб сонця не бачили, як мертвий отой плід у жінки!  <p><br/>
<p> Поки почують тернину запалену ваші горшки, нехай буря її рознесе, чи свіжу, чи спалену!  <p><br/>
<p> А праведний тішитись буде, бо помсту побачить, у крові безбожного стопи свої він обмиє!  <p><br/>
<p> і скаже людина: Поправді є плід справедливому, справді є Бог, суддя на землі!  <p><br/>
<p> Для дириґетна хору. На спів: „Не вигуби". Золотий псалом Давидів, коли послав був Саул, і стерегли його дім. щоб убити його.   Визволь мене від моїх ворогів, о мій Боже, від напасників моїх охорони Ти мене!  <p><br/>
<p> Визволь мене від злочинців, і спаси мене від кровожерних,  <p><br/>
<p> бо ось причаїлись на душу мою, на мене збираються сильні, не моя в тім провина, о Господи, і не мій гріх!  <p><br/>
<p> Без моєї провини вони он збігаються та готуються, устань же назустріч мені та побач!  <p><br/>
<p> і Ти, Господи, Боже Саваоте, Боже ізраїлів, збудися, щоб покарати всіх поган, і не помилуй нікого із зрадників злих! Села.  <p><br/>
<p> Надвечір вони повертаються, скиглять, як пес, і перебігають по місту,  <p><br/>
<p> й ось слова вивергають устами своїми, мечі в їхніх губах, та хто це почує...  <p><br/>
<p> Але посмієшся з них, Господи, і всіх поган засоромиш!  <p><br/>
<p> Твердине моя, я Тебе пильнуватиму, бо Бог оборона моя!  <p><br/>
<p> Мій Бог, Його милість мене попередила, Бог учинить мені, що побачу падіння своїх ворогів!  <p><br/>
<p> Не вбивай їх, щоб народ мій цього не забув, міццю Своєю розвій їх і зниж їх, о щите наш, Господи!  <p><br/>
<p> Гріх їхніх уст слово губ їхніх, і нехай вони схоплені будуть своєю пихою, і за клятву й брехню, яку кажуть!  <p><br/>
<p> У гніві їх знищ, знищ і хай їх не буде, і хай знають вони, що царює Бог в Якові, аж до кінців землі! Села.  <p><br/>
<p> А надвечір вони повертаються, скиглять, як пес, і перебігають по місту.  <p><br/>
<p> Вони вештатись будуть, щоб їсти, коли ж не наїдяться, то скаржитись будуть.  <p><br/>
<p> А я буду співати про силу Твою, буду радісно вранці хвалити Твою милість, бо для мене Ти був в день недолі моєї твердинею й захистом!  <p><br/>
<p> Твердине моя, до Тебе співати я буду, бо Бог оборона моя, милостивий мій Боже!  <p><br/>
<p> Для дириґетна хору. На спів: „Лілея свідчення". Золотий псалом Давидів для навчання,  коли він підпалив був Арам двух річок і Арам Цови, і вернувся Йоав і побив Едома в Соляній долині, дванадцять тисяч.  Боже, покинув Ти нас, розпорошив Ти нас, Ти нагнівався був, повернися ж до нас!  <p><br/>
<p> Ти землею затряс, і її розірвав, уздоров же уламки її, бо вона захиталась!  <p><br/>
<p> Ти вчинив, що народ Твій побачив тяжке, напоїв нас отрутним вином...  <p><br/>
<p> Ти дав прапора тим, хто боїться Тебе, щоб збирались вони перед правдою. Села.  <p><br/>
<p> Щоб любі Твої були визволені, Своєю правицею допоможи, й обізвися до нас!  <p><br/>
<p> У святині Своїй Бог промовив: Нехай розвеселюсь, розділю Я Сихем і долину Суккотську поміряю!  <p><br/>
<p> Належить Мені Ґілеад, Мені Манасія, а Єфрем охорона Моїй голові, Юда берло Моє.  <p><br/>
<p> Моав то мідниця Мого миття, на Едом узуттям Своїм кину, филистею, вигукуй для Мене із радістю!  <p><br/>
<p> Хто мене запровадить до міста твердинного, хто до Едому мене попровадить?  <p><br/>
<p> Хіба ж Ти покинув нас, Боже, і серед нашого війська не вийдеш вже, Боже?  <p><br/>
<p> Подай же нам поміч на ворога, людська бо поміч марнота!  <p><br/>
<p> Ми мужність виявимо в Бозі, і Він потопче противників наших!  <p><br/>
<p> Для дириґетна хору. На струннім інструменті. Псалом Давидів.  Вислухай, Боже, благання моє, почуй же молитву мою,  <p><br/>
<p> я кличу до Тебе від краю землі, коли серце моє омліває! На скелю, що вища від мене, мене попровадь,  <p><br/>
<p> бо для мене Ти став пристановищем, баштою сильною супроти ворога!  <p><br/>
<p> Хай я оселюся навіки в наметі Твоїм, в укритті Твоїх крил заховаюся, Села,  <p><br/>
<p> бо Ти, Боже, почув обітниці мої, Ти дав спадщину тим, хто Ймення Твого боїться!  <p><br/>
<p> Цареві примнож дні до днів, продовж роки йому немов вічні віки,  <p><br/>
<p> нехай він перед Божим лицем пробуває навіки, хай милість та правда його стережуть!  <p><br/>
<p> Отак буду співати я завжди про Ймення Твоє, виконувати буду щоденно обіти свої!  <p><br/>
<p> Для дириґетна хору. Для Єдутуна. Псалом Давидів.   Тільки від Бога чекай у мовчанні, о душе моя, від Нього спасіння моє!  <p><br/>
<p> Тільки Він моя скеля й спасіння моє, Він твердиня моя, тому не захитаюся дуже!  <p><br/>
<p> Доки будете ви нападати на людину? Усі хочете ви розтрощити її, немов мур той похилений, мов би паркан той валющий!  <p><br/>
<p> Вони тільки й думають, як би зіпхнути її з висоти, вони полюбили неправду: благословляють своїми устами, в своєму ж нутрі проклинають!... Села.  <p><br/>
<p> Тільки від Бога чекай у мовчанні, о душе моя, бо від Нього надія моя!  <p><br/>
<p> Тільки Він моя скеля й спасіння моє, Він твердиня моя, тому не захитаюсь!  <p><br/>
<p> У Бозі спасіння моє й моя слава, скеля сили моєї, моє пристановище в Бозі!  <p><br/>
<p> Мій народе, кожного часу надійтесь на Нього, серце своє перед Ним виливайте, Бог для нас пристановище! Села.  <p><br/>
<p> Справді, людські сини як та пара, сини й вищих мужів обмана: як узяти на вагу вони легші від пари всі разом!  <p><br/>
<p> Не надійтесь на утиск, і не пишайтесь грабунком; як багатство росте, не прикладайте свого серця до нього!  <p><br/>
<p> Один раз Бог сказав, а двічі я чув, що сила у Бога!  <p><br/>
<p> і в Тебе, о Господи, милість, бо відплачуєш кожному згідно з ділами його!  <p><br/>
<p> Псалом Давидів, коли був він у пустині юдейській.  Боже Ти Бог мій, я шукаю від рання Тебе, душа моя прагне до Тебе, тужить тіло моє за Тобою в країні пустельній і вимученій без води...  <p><br/>
<p> Я так приглядався до Тебе в святині, щоб бачити силу Твою й Твою славу,  <p><br/>
<p> ліпша бо милість Твоя над життя, й мої уста Тебе прославляють!  <p><br/>
<p> Так я буду в житті своїм благословляти Тебе, ради Ймення Твого буду руки свої підіймати!  <p><br/>
<p> Насичується, ніби лоєм і товщем, душа моя, а уста мої хвалять губами співними.  <p><br/>
<p> Як згадаю Тебе на постелі своїй, розмишляю про Тебе в сторожах нічних:  <p><br/>
<p> що став Ти на поміч для мене, в тіні ж Твоїх крил я співатиму!  <p><br/>
<p> Пригорнулась до Тебе душа моя, правиця Твоя підпирає мене.  <p><br/>
<p> Вороги ж мою душу шукають для згуби, нехай западуться до споду землі,  <p><br/>
<p> нехай помордовані будуть мечем, бодай стали шакалам поживою!  <p><br/>
<p> А цар звеселиться у Бозі, буде хвалений кожен, хто йому присягає, будуть бо замкнені уста лжемовцям!  <p><br/>
<p> Для дириґетна хору. Псалом Давидів.   Вислухай, Боже, мій голос, як скаржуся я, від страху ворожого душу мою хорони!  <p><br/>
<p> Заховай мене від потаємного збору злочинців, від крику свавільців,  <p><br/>
<p> які нагострили свого язика, як меча, натягнули стрілу свою словом гірким,  <p><br/>
<p> щоб таємно стріляти в невинного, вони нагло стрілятимуть в нього, і не будуть боятись!...  <p><br/>
<p> У злій справі зміцняють себе, змовляються пастки таємно розставити, кажуть: Хто буде їх бачити?  <p><br/>
<p> Вони кривди ховають... Загинемо, як задум їхній сповниться, бо нутро чоловіка та серце глибоке!  <p><br/>
<p> Але вчинить Бог, що стріла на них стрілить, і нагло поранені будуть,  <p><br/>
<p> і вчинить, що їхній язик допадеться до них, і будуть хитати головою усі, хто спогляне на них!...  <p><br/>
<p> і всі люди боятися будуть, і будуть розказувати про чин Бога, і діло Його зрозуміють!  <p><br/>
<p> і праведний Господом буде радіти, і буде вдаватись до Нього, і будуть похвалені всі простосерді!  <p><br/>
<p> Для дириґетна хору. Псалом Давидів. Пісня. Уся земле, покликуйте Богові:  <p><br/>
<p> Тобі, Боже, належиться слава в Сіоні, і Тобі має відданий бути обіт!  <p><br/>
<p> Ти, що молитви вислухуєш, всяке тіло до Тебе приходить!  <p><br/>
<p> Справи грішні зробились сильніші від нас, Ти наші гріхи пробачаєш!  <p><br/>
<p> Блаженний, кого вибираєш Ти та наближаєш, в оселях Твоїх спочивати той буде! наситимось ми добром дому Твого, найсвятішим із храму Твого!  <p><br/>
<p> Грізні речі Ти відповідаєш нам правдою, Боже, Спасителю наш, надіє всіх кінців землі та сущих далеко на морі,  <p><br/>
<p> що гори ставиш Своєю силою, підперезаний міццю,  <p><br/>
<p> що втихомирюєш гуркіт морів, їхніх хвиль та галас народів...  <p><br/>
<p> і будуть боятись ознак Твоїх мешканці кінців землі. Ти розвеселяєш країну, де вихід поранку й де вечір.  <p><br/>
<p> Ти відвідуєш землю та поїш її, Ти збагачуєш щедро її, повний води потік Божий, Ти збіжжя готуєш її, бо Ти так приготовив її!  <p><br/>
<p> Ти ріллю її насичуєш вогкістю, вирівнюєш груддя її, розпускаєш дощами її, Ти благословляєш рослинність її!  <p><br/>
<p> Ти добром Своїм рік вкороновуєш, і стежки Твої краплями товщу течуть!  <p><br/>
<p> Пасовиська пустині спливаються краплями, і радістю підперезались узгір'я!  Луги зодягнулись отарами, а долини покрилися збіжжям, гукають вони та співають!  <p><br/>
<p> Для дириґетна хору. Пісня. Псалом. Уся земле, покликуйте Богові,  <p><br/>
<p> виспівуйте честь Його Йменню, честь для слави Його покладіть!  <p><br/>
<p> Скажіть Богу: Які Твої вчинки грізні! Через силу велику Твою Твої вороги піддадуться Тобі,  <p><br/>
<p> вся земля буде падати до ніг Твоїх, і співати Тобі буде, оспівувати Ймення Твоє! Села.  <p><br/>
<p> ідіть і погляньте на Божі діла, Він грізний у ділах проти людських синів!  <p><br/>
<p> Він на суходіл змінив море, й переходили річку ногою, там раділи ми в Ньому!  <p><br/>
<p> Він царює навіки Своєю могутністю, очі Його між народами зорять, нехай не несуться відступники! Села.  <p><br/>
<p> Благословляйте, народи, нашого Бога, і голос слави Його розголошуйте,  <p><br/>
<p> що зберіг при житті нашу душу, і не дав нозі нашій спіткнутись,  <p><br/>
<p> бо Ти, Боже, нас випробовував, Ти нас перетопив, як срібло перетоплюється...  <p><br/>
<p> Ти нас до в'язниці впровадив, Ти пута поклав нам на стегна,  <p><br/>
<p> Ти їздити дав був людині по головах наших, ми ввійшли до огню й до води, але на широкі місця Ти нас вивів!  <p><br/>
<p> Увійду я до дому Твого з цілопаленнями, обіти свої Тобі виплачу ті,  <p><br/>
<p> що їх вимовили мої губи й сказали були мої уста в тісноті моїй!  <p><br/>
<p> Цілопалення ситих тельців піднесу Тобі з димом кадильним баранячим, приготую биків із козлами. Села.  <p><br/>
<p> ідіть, і послухайте, всі богобійні, а я розкажу, що Він учинив для моєї душі:  <p><br/>
<p> До Нього я кликав устами своїми, і хвали Йому під моїм язиком!  <p><br/>
<p> Коли б беззаконня я бачив у серці своїм, то Господь не почув би мене,  <p><br/>
<p> але Бог почув, і вислухав голос моєї молитви!  <p><br/>
<p> Благословенний Бог, Який не відкинув моєї молитви й Свого милосердя від мене!  <p><br/>
<p> Для дириґетна хору. На струнних знаряддях. Псалом. Пісня.   Нехай Бог помилує нас, і хай поблагословить, хай засяє над нами обличчям Своїм, Села,  <p><br/>
<p> щоб пізнати дорогу Твою на землі, посеред народів усіх спасіння Твоє!  <p><br/>
<p> Хай Тебе вихваляють народи, о Боже, хай славлять Тебе всі народи!  <p><br/>
<p> Нехай веселяться й співають племена, бо Ти правдою судиш народи й племена ведеш на землі! Села.  <p><br/>
<p> Хай Тебе вихваляють народи, о Боже, хай славлять Тебе всі народи!  <p><br/>
<p> Земля врожай свій дала, Бог поблагословив нас, наш Бог!  <p><br/>
<p> Нехай благословляє нас Бог, і всі кінці землі хай бояться Його!  <p><br/>
<p> Для дириґетна хору. Псалом Давидів. Пісня.  Нехай воскресне Бог, і розпорошаться вороги Його, і нехай від лиця Його повтікають Його ненависники!  <p><br/>
<p> Як дим розвівається, так їх розвій, як топиться віск від огню, отак несправедливі загинуть перед Божим лицем!  <p><br/>
<p> А праведні будуть радіти, і будуть тішитися перед Богом, і веселитися в радості будуть!  <p><br/>
<p> Співайте Богові, виспівуйте Йменню Його, рівняйте дорогу Тому, Хто їде на хмарах, Господь Йому Ймення, та перед Ним веселіться!  <p><br/>
<p> Сиротам батько й вдовицям суддя, то Бог у святому мешканні Своїм!  <p><br/>
<p> Бог самітних уводить до дому, витягує в'язнів з кайданів, тільки відступники мешкати будуть у спаленій сонцем землі!  <p><br/>
<p> Боже, коли перед народом Своїм Ти виходив, коли йшов Ти пустинею, Села,  <p><br/>
<p> то тряслася земля, також капало небо було перед Богом, Сінай затремтів перед Богом, Богом ізраїля!  <p><br/>
<p> Дощ добродійний спускаєш Ти краплями, Боже, на спадок Свій перемучений міцно поставив його.  <p><br/>
<p> У ньому сиділо Твоє многолюддя, у Своїй доброті все готуєш Ти бідному, Боже!  <p><br/>
<p> Господь дає слово; провісниць велика многота:  <p><br/>
<p> Царі військ утікають, утікають, пані ж дому розділює здобич.  <p><br/>
<p> Коли ви спочиваєте між обійстями то крила голубки покриті сріблом, а пера її зеленкавістю золота.  <p><br/>
<p> Коли Всемогутній царів розпорошував в Краї, то сніг Ти спускав на Цалмоні.  <p><br/>
<p> Гора Божа Башанська гора, гора верхогір'я гора та Башанська.  <p><br/>
<p> Верхогір'я, чого заздрісно дивитеся на ту гору, що Бог зажадав на мешкання Своє, і Господь буде мешкати там завжди?  <p><br/>
<p> Колесниць Божих дві десятьтисячки, тисячі багатократні, Господь із Сінаю прибув до святині.  <p><br/>
<p> Ти піднявся був на висоту, полонених набрав, узяв дари ради людини, і відступники мешкати будуть у Господа Бога також.  <p><br/>
<p> Благословенний Господь, тягарі Він щоденно нам носить, Бог наше спасіння! Села.  <p><br/>
<p> Бог для нас Бог спасіння, і в Господа Владики виходи смерти!  <p><br/>
<p> Але розторощить Бог голову Своїх ворогів, маківку, вкриту волоссям, того, хто в гріхах своїх ходить!  <p><br/>
<p> Промовив Господь: Я спроваджу з Башану тебе, з глибин моря спроваджу,  <p><br/>
<p> щоб ти ногу свою мив у крові, щоб язик твоїх псів мав частину свою в ворогів!  <p><br/>
<p> Походи Твої, Боже, бачено, походи Бога мого у святині мого Царя:  <p><br/>
<p> Попереду йшли співаки, потому грачі, посеред дівчат, що бряжчали на бубнах:  <p><br/>
<p> Благословляйте на зборах Бога, Господа, ви, хто від джерел ізраїля!  <p><br/>
<p> Там Веніямин молодий, їхній володар, князі Юди, їхні полки, князі Завулона, князі Нефталима.  <p><br/>
<p> Твій Бог наказав тобі силу, будь силою, Боже, того, кого нам учинив!  <p><br/>
<p> із храму Твого на Єрусалимі царі привезуть Тобі дара.  <p><br/>
<p> Погрози звірині в очереті, череді волів разом з телятами людськими, понищ тих, хто кавалками срібла милується, розпорош ті народи, що воєн бажають!  <p><br/>
<p> Прийдуть з Єгипту посли, і руки свої Куш простягне до Бога.  <p><br/>
<p> Царства землі, співайте Богові, виспівуйте Господа, Села,  <p><br/>
<p> що їздить в відвічному небі небес. Ось Він загримить Своїм голосом, голосом сильним.  <p><br/>
<p> Визнайте Богові силу, величність Його над ізраїлем, а в хмарах потуга Його!  <p><br/>
<p> Бог грізний у святинях Своїх, Бог ізраїлів Він, що народові дає силу й міць, Бог благословенний!  <p><br/>
<p> Для дириґетна хору. На спів: „Лелії". Давидів.   Спаси мене, Боже, бо води вже аж до душі підійшли!  <p><br/>
<p> Я загруз у глибокім багні, і нема на чім стати, ввійшов я до водних глибин, і мене залила течія!  <p><br/>
<p> Я змучився в крику своїм, висохло горло моє, очі мої затуманились від виглядання надії від Бога мого!...  <p><br/>
<p> Тих, хто мене без причини ненавидить, стало більш, як волосся на моїй голові, набралися сили мої вороги, що безвинно мене переслідують, чого не грабував, те вертаю!  <p><br/>
<p> Боже, Ти знаєш глупоту мою, а гріхи мої перед Тобою не сховані!  <p><br/>
<p> Нехай через мене не матимуть стиду оті, хто на Тебе надіється, Господи, Господи Саваоте; нехай через мене не матимуть сорому ті, хто шукає Тебе, Боже ізраїлів,  <p><br/>
<p> бо я ради Тебе зневагу ношу, ганьба покрила обличчя моє!...  <p><br/>
<p> Для братів своїх став я відчужений, і чужий для синів своєї матері,  <p><br/>
<p> бо ревність до дому Твойого з'їдає мене, і зневаги Твоїх зневажальників спадають на мене,  <p><br/>
<p> і постом я виплакав душу свою, а це сталось мені на зневагу...  <p><br/>
<p> За одежу надів я верету, і за приказку став я для них:  <p><br/>
<p> про мене балакають ті, хто в брамі сидить, і пісні тих, хто п'янке попиває...  <p><br/>
<p> А я молитва моя до Тебе, Господи, в часі Твоєї зичливости; в многоті милосердя Твойого подай мені відповідь про певність спасіння Твого,  <p><br/>
<p> визволь з болота мене, щоб я не втопився, щоб я урятований був від своїх ненависників та від глибокости вод!  <p><br/>
<p> Хай мене не заллє водяна течія, і хай глибінь мене не проковтне, і нехай своїх уст не замкне надо мною безодня!  <p><br/>
<p> Обізвися до мене, о Господи, в міру доброї ласки Своєї, в міру великости Свого милосердя звернися до мене,  <p><br/>
<p> і обличчя Свого не ховай від Свого раба, бо тісно мені, озвися ж небаром до мене,  <p><br/>
<p> наблизись до моєї душі, порятуй же її, ради моїх ворогів відкупи Ти мене!...  <p><br/>
<p> Ти знаєш наругу мою, і мій сором та ганьбу мою, перед Тобою всі мої вороги!  <p><br/>
<p> Моє серце зламала наруга, і невигойний мій сором: я чекав співчуття та немає його, і потішителів та не знайшов!  <p><br/>
<p> і жовчі поклали у мій хліб потішення, а в спразі моїй оцтом мене напували...  <p><br/>
<p> Бодай пасткою стала їм їхня трапеза, а їхні учти тенетами,  <p><br/>
<p> бодай їхні очі потемніли, щоб їм не бачити, а їхні клуби хай завжди хитаються!  <p><br/>
<p> Вилий на них Свою ревність, а полум'я гніву Твого нехай їх доганяє!  <p><br/>
<p> Нехай їхнє село опустошене буде, хай мешканця в їхніх наметах не буде!  <p><br/>
<p> Бо кого Ти був збив, вони ще переслідують, і побільшують муки раненим Тобою...  <p><br/>
<p> Додай же гріха на їхній гріх, щоб вони не ввійшли в справедливість Твою,  <p><br/>
<p> нехай скреслені будуть із книги життя, і хай не будуть записані з праведними!...  <p><br/>
<p> А я бідний та хворий, але, Боже, спасіння Твоє мене чинить могутнім,  <p><br/>
<p> і я піснею буду хвалити ім'я Боже, співом вдячним Його величатиму!  <p><br/>
<p> і буде для Господа краща вона від вола, від бика, що роги він має, що копита роздвоєні має.  <p><br/>
<p> Побачать слухняні, і будуть радіти, хто ж Бога шукає нехай оживе ваше серце,  <p><br/>
<p> бо до вбогих Господь прислухається, і в'язнями Своїми не гордує Він!  <p><br/>
<p> Нехай хвалять Його небеса та земля, море й усе, що в них рухається,  <p><br/>
<p> бо спасе Бог Сіона, і збудує для Юди міста, і замешкають там, і вспадкують його,  <p><br/>
<p> і нащадки рабів Його посядуть його, й ті, хто любить ім'я Його, житимуть в нім!  <p><br/>
<p> Для дириґетна хору. Давидів. На пам'ятку.   Поквапся спасти мене, Боже, Господи, поспішися ж на поміч мені!  <p><br/>
<p> Нехай посоромлені будуть, і хай застидаються ті, хто шукає моєї душі, щоб схопити її! Нехай подадуться назад, і нехай посоромлені будуть усі, хто бажає для мене лихого!  <p><br/>
<p> Бодай повернулися з соромом ті, хто говорить на мене: Ага! Ага!  <p><br/>
<p> Нехай тішаться та веселяться Тобою усі, хто шукає Тебе, та хто любить спасіння Твоє, і хай завжди говорять: Хай буде великий Господь!  <p><br/>
<p> А я вбогий та бідний, поспіши ж Ти до Мене, о Боже: моя поміч і мій оборонець то Ти, Боже мій, не спізняйся!  <p><br/>
<p> До Тебе вдаюся я, Господи, хай же не буду повік засоромлений!  <p><br/>
<p> визволь мене через правду Свою, і звільни мене, нахили Своє ухо до мене, й спаси мене,  <p><br/>
<p> стань для мене за скелю мешкальну, куди міг би я завжди ховатись! Ти наказав рятувати мене, бо Ти скеля моя та твердиня моя!  <p><br/>
<p> Боже мій, визволь мене від руки беззаконного, від руки того, хто кривдить та гнобить мене,  <p><br/>
<p> Ти бо, Владико, надія моя, Господи, Ти охорона моя від юнацького віку мого!  <p><br/>
<p> На Тебе оперся я був від народження, від утроби моєї матері Ти охорона моя, в Тобі моя слава постійно!  <p><br/>
<p> Я став багатьом, як дивовище, та Ти сильна моя охорона!  <p><br/>
<p> Уста мої повні Твоєї хвали, увесь день Твоєї величности!  <p><br/>
<p> Не кидай мене на час старости, коли зменшиться сила моя, не лиши Ти мене,  <p><br/>
<p> бо мої вороги проти мене змовляються, а ті, що чатують на душу мою нараджаються разом,  <p><br/>
<p> говорячи: Бог покинув його, доганяйте й хапайте його, бо нема, хто б його врятував!...  <p><br/>
<p> Не віддалюйся, Боже, від мене, Боже мій поспішися ж на поміч мені!  <p><br/>
<p> Нехай посоромляться, хай позникають усі, хто ненавидить душу мою, бодай зодяглися в наругу та в сором усі, хто прагне для мене лихого!  <p><br/>
<p> А я буду постійно надіятись, і славу Твою над усе я помножу!  <p><br/>
<p> Уста мої оповідатимуть правду Твою, про спасіння Твоє увесь день, бо числа їх не знаю,  <p><br/>
<p> буду славити вчинки великі всевладного Господа, згадаю про правду Твою, єдино Твою!  <p><br/>
<p> Боже, навчав Ти мене від юнацтва мого, і аж дотепер я звіщаю про чуда Твої.  <p><br/>
<p> А Ти, Боже, не кидай мене аж до старости та сивини, поки я не звіщу про рамено Твоє поколінню, і кожному, хто тільки прийде про чини великі Твої!  <p><br/>
<p> Бо Твоя справедливість, о Боже, сягає аж до високости, Боже, що речі великі вчинив, хто рівний Тобі?  <p><br/>
<p> Ти мені показав був великі та люті нещастя, та знов Ти оживиш мене, і з безодень землі мене знову Ти витягнеш,  <p><br/>
<p> Ти збільшиш величність мою, і знову потішиш мене!  <p><br/>
<p> А я буду на арфі хвалити Тебе, Твою правду, мій Боже, із гуслами буду співати Тобі, Святий Ти ізраїлів!  <p><br/>
<p> Нехай співом радіють уста мої, бо буду співати Тобі я та душа моя, яку Ти врятував!  <p><br/>
<p> Шепоче про правду Твою мій язик цілий день, бо посоромлені, бо поганьблені всі, хто шукає лихого для мене!  <p><br/>
<p> Соломонів.   Боже, Свої суди цареві подай, а Свою справедливість для сина царевого,  <p><br/>
<p> хай він правдою судить народа Твого, а вбогих Твоїх справедливістю!  <p><br/>
<p> Нехай гори приносять народові мир, а пагірки правду.  <p><br/>
<p> Він судитиме вбогих народу, помагатиме бідним, і тиснути буде гнобителя!  <p><br/>
<p> Будуть боятися Тебе, поки сонця, і поки місяця, з роду до роду!  <p><br/>
<p> Він зійде, як дощ на покіс, немов краплі, що зрошують землю!  <p><br/>
<p> Праведний буде цвісти в його дні, а спокій великий аж поки світитиме місяць,  <p><br/>
<p> і він запанує від моря до моря, і від Ріки аж до кінців землі!  <p><br/>
<p> Мешканці пустинь на коліна попадають перед обличчям його, а його вороги будуть порох лизати...  <p><br/>
<p> Царі Таршішу та островів дадуть дари, принесуть царі Шеви та Севи дарунки!  <p><br/>
<p> і впадуть перед ним усі царі, і будуть служити йому всі народи,  <p><br/>
<p> бо визволить він бідаря, що голосить, та вбогого, що немає собі допомоги!  <p><br/>
<p> Він змилується над убогим та бідним, і спасе душу бідних,  <p><br/>
<p> від кривди й насилля врятує їхню душу, їхня кров дорога буде в очах його!  <p><br/>
<p> і буде він жити, і дасть йому з золота Шеви, і завжди молитися буде за нього, буде благословляти його кожен день!  <p><br/>
<p> На землі буде збіжжя багато, на гірському верху зашумить, як Ливан, його плід, і народ зацвіте по містах, як трава на землі!  <p><br/>
<p> Хай ім'я його буде навіки, хай росте, поки сонця, наймення його, нехай благословляються ним, будуть хвалити його всі народи!  <p><br/>
<p> Благословен Господь Бог, Бог ізраїлів, єдиний, що чуда вчиняє,  <p><br/>
<p> і благословенне навіки ім'я Його слави, і хай Його слава всю землю наповнить! Амінь і амінь!  <p><br/>
<p> Скінчились молитви Давида, сина Єссея.  <p><br/>
<p> Псалом Асафів.  Поправді Бог добрий ізраїлеві, Бог для щиросердих!  <p><br/>
<p> А я, мало не послизнулися ноги мої, мало не посковзнулися стопи мої,  <p><br/>
<p> бо лихим я завидував, бачивши спокій безбожних,  <p><br/>
<p> бо не мають страждання до смерти своєї, і здорове їхнє тіло,  <p><br/>
<p> на людській роботі нема їх, і разом із іншими людьми не зазнають вони вдарів.  <p><br/>
<p> Тому то пиха їхню шию оздоблює, зодягає їх шата насилля,  <p><br/>
<p> вилазять їм очі від жиру, бажання їхнього серця збулися,  <p><br/>
<p> сміються й злосливо говорять про утиск, говорять бундючно:  <p><br/>
<p> свої уста до неба підносять, а їхній язик по землі походжає!...  <p><br/>
<p> Тому то туди Його люди звертаються, і щедро беруть собі воду  <p><br/>
<p> та й кажуть: Хіба Бог те знає, і чи має Всевишній відомість,  <p><br/>
<p> як он ті безбожні й безпечні на світі збільшили багатство своє?  <p><br/>
<p> Направду, надармо очистив я серце своє, і в невинності вимив руки свої,  <p><br/>
<p> і ввесь день я побитий, і щоранку покараний...  <p><br/>
<p> Коли б я сказав: Буду так говорить, як вони, то спроневірився б я поколінню синів Твоїх.  <p><br/>
<p> і роздумував я, щоб пізнати оте, та трудне воно в очах моїх,  <p><br/>
<p> аж прийшов я в Божу святиню, і кінець їхній побачив:  <p><br/>
<p> направду, Ти їх на слизькому поставив, на спустошення кинув Ти їх!  <p><br/>
<p> Як вони в одній хвилі спустошені, згинули, пощезали від страхів!  <p><br/>
<p> Немов сном по обудженні, Господи, образом їхнім погордиш, мов сном по обудженні!  <p><br/>
<p> Бо болить моє серце, і в нутрі моїм коле,  <p><br/>
<p> а я немов бидло й не знаю, я перед Тобою худобою став!...  <p><br/>
<p> Та я завжди з Тобою, Ти держиш мене за правицю,  <p><br/>
<p> Ти Своєю порадою водиш мене, і потому до слави Ти візьмеш мене!  <p><br/>
<p> Хто є мені на небесах, окрім Тебе? А я при Тобі на землі не бажаю нічого!  <p><br/>
<p> Гине тіло моє й моє серце, та Бог скеля серця мого й моя доля навіки,  <p><br/>
<p> бо погинуть ось ті, хто бокує від Тебе, понищиш Ти кожного, хто відступить від Тебе!  <p><br/>
<p> А я, близькість Бога для мене добро, на Владику, на Господа свою певність складаю, щоб звіщати про всі Твої чини!  <p><br/>
<p> Псалом навчальний, Асафів.  Нащо, Боже, назавжди Ти нас опустив, чого розпалився Твій гнів на отару Твого пасовиська?  <p><br/>
<p> Спогадай про громаду Свою, яку Ти віддавна набув, про племено спадку Свого, що його Ти був викупив, про ту гору Сіон, що на ній оселився,  <p><br/>
<p> підійми ж Свої стопи до вічних руїн, бо ворог усе зруйнував у святині!...  <p><br/>
<p> Ревіли Твої вороги у святині Твоїй, умістили знаки за ознаки свої,  <p><br/>
<p> виглядало то так, якби хто догори підіймав був сокири в гущавині дерева...  <p><br/>
<p> А тепер її різьби ураз розбивають вони молотком та сокирами,  <p><br/>
<p> Святиню Твою на огонь віддали, оселю Твого Ймення аж дощенту збезчестили...  <p><br/>
<p> Сказали вони в своїм серці: Зруйнуймо їх разом! і спалили в краю всі місця Божих зборів...  <p><br/>
<p> Наших ознак ми не бачимо, нема вже пророка, і між нами немає такого, хто знає, аж доки це буде...  <p><br/>
<p> Аж доки, о Боже, гнобитель знущатися буде, зневажатиме ворог навіки ім'я Твоє?  <p><br/>
<p> Для чого притримуєш руку Свою та правицю Свою? З середини лоня Свого їх понищ!  <p><br/>
<p> А Ти, Боже, віддавна мій Цар, Ти чиниш спасіння посеред землі!  <p><br/>
<p> Розділив Ти був море Своєю потугою, побив голови зміям на водах,  <p><br/>
<p> Ти левіятанові голову був поторощив, його Ти віддав був на їжу народові пустині,  <p><br/>
<p> Ти був розділив джерело та потік, Ти висушив ріки великі!  <p><br/>
<p> Твій день, а також Твоя ніч, приготовив Ти світло та сонце,  <p><br/>
<p> всі границі землі Ти поставив, Ти літо та зиму створив!  <p><br/>
<p> Пам'ятай же про це: ворог знущається з Господа, а народ нерозумний зневажує Ймення Твоє!  <p><br/>
<p> Не віддай звірині душі Своєї горлиці, живої Твоїх бідарів не забудь же назавжди!  <p><br/>
<p> Споглянь же на Свій заповіт, бо темноти землі повні мешкань насилля!  <p><br/>
<p> Нехай не відходить пригноблений посоромленим, бідний та вбогий нехай прославляють імення Твоє!  <p><br/>
<p> Встань же, о Боже, судися за справу Свою, пам'ятай про щоденну наругу Свою від безумного!  <p><br/>
<p> Не забудь же про вереск Своїх ворогів, про галас бунтівників проти Тебе, що завжди зростає!  <p><br/>
<p> Для дириґетна хору. „Не вигуби!" Псалом Асафів. Пісня.  Прославляємо, Боже, Тебе, прославляєм, бо близьке Твоє Ймення! Оповідають про чуда Твої.  <p><br/>
<p> Коли прийде година означена, то Я буду судити справедливо.  <p><br/>
<p> Розтопилась земля, і всі її мешканці, та стовпи її зміцнюю Я. Села.  <p><br/>
<p> Я сказав до лихих: Не шалійте, а безбожним: Не підіймайте ви рога!  <p><br/>
<p> Не підіймайте ви рога свого догори, не говоріть твердошийно,  <p><br/>
<p> бо не від сходу, і не від заходу, і не від пустині надійде повищення,  <p><br/>
<p> але судить Бог: того Він понижує, а того повищує,  <p><br/>
<p> бо чаша в Господній руці, а шумливе вино повне мішаного, і наливає Він з нього, усі ж беззаконні землі виссуть та вип'ють лиш дріжджі її!  <p><br/>
<p> А я буду звіщати навіки, співатиму Богові Якова,  <p><br/>
<p> відрубаю всі роги безбожних, роги праведного піднесуться!  <p><br/>
<p> Для дириґетна хору. На неґінах. Псалом Асафів. Пісня.   Бог знаний у Юді, Його Ймення велике в ізраїлі!  <p><br/>
<p> У Салимі намет Його, а мешкання Його на Сіоні,  <p><br/>
<p> Він там поламав стріли луку, щита та меча, та війну! Села.  <p><br/>
<p> Ти осяйний, потужніший за гори відвічні.  <p><br/>
<p> Обдерто людей сильносердих, задрімали вони своїм сном, і не знайшли своїх рук усі мужі військові...  <p><br/>
<p> Від сваріння Твого, Боже Яковів, оглушується колесниця та кінь:  <p><br/>
<p> Ти Ти грізний, і хто перед обличчям Твоїм устоїть часу гніву Твого?...  <p><br/>
<p> Як звіщаєш Ти суд із небес, то боїться й стихає земля,  <p><br/>
<p> як встає Бог на суд, щоб спасти всіх покірних землі! Села.  <p><br/>
<p> Бо й гнів людський Тебе вихваляє, решту ж гніву Ти поясом в'яжеш.  <p><br/>
<p> Присягайте й виконуйте Господу, Богові вашому, усі, хто Його оточає, хай приносять дарунка Грізному:  <p><br/>
<p> Він духа вельмож впокоряє, страшний Він для земних царів!  <p><br/>
<p> Для дириґетна хору. Псалом Асафів.   Мій голос до Бога, й я кликати буду, мій голос до Бога, й почує мене!  <p><br/>
<p> В день недолі моєї шукаю я Господа, до Нього рука моя витягнена вночі й не зомліє, не хоче душа моя бути потішена:  <p><br/>
<p> згадаю про Бога й зідхаю, розважаю й мій дух омліває! Села.  <p><br/>
<p> Ти держиш повіки очей моїх, я побитий і не говорю...  <p><br/>
<p> Пригадую я про дні давні, про роки відвічні,  <p><br/>
<p> свою пісню вночі я пригадую, говорю з своїм серцем, а мій дух розважає:  <p><br/>
<p> Чи навіки покине Господь, і вже більш не вподобає?  <p><br/>
<p> Чи навіки спинилася милість Його? Чи скінчилося слово Його в рід і рід?  <p><br/>
<p> Чи Бог милувати позабув? Чи гнівом замкнув Він Своє милосердя? Села.  <p><br/>
<p> і промовив був я: То страждання моє переміна правиці Всевишнього.  <p><br/>
<p> Пригадаю я вчинки Господні, як чудо Твоє я згадаю віддавна,  <p><br/>
<p> і буду я думати про кожен Твій чин, і про вчинки Твої оповім!  <p><br/>
<p> Боже, святая дорога Твоя, котрий бог великий, як Бог наш?  <p><br/>
<p> Ти Той Бог, що чуда вчиняє, Ти виявив силу Свою між народами,  <p><br/>
<p> Ти визволив люд Свій раменом, синів Якова й Йосипа! Села.  <p><br/>
<p> Тебе бачили води, о Боже, Тебе бачили води й тремтіли, затряслися й безодні.  <p><br/>
<p> Лилася струмком вода з хмар, тучі видали грім, також там і сям Твої стріли літали.  <p><br/>
<p> Гуркіт грому Твого на небесному колі, й блискавки освітили вселенну, тремтіла й тряслася земля!  <p><br/>
<p> Через море дорога Твоя, а стежка Твоя через води великі, і не видно було Твоїх стіп.  <p><br/>
<p> Ти провадив народ Свій, немов ту отару, рукою Мойсея та Аарона.  <p><br/>
<p> Пісня навчальна Асафова. Послухай, мій люду, науки моєї, нахиліть своє ухо до слів моїх уст,  <p><br/>
<p> нехай я відкрию уста свої приказкою, нехай стародавні прислів'я я висловлю!  <p><br/>
<p> Що ми чули й пізнали, і що розповідали батьки наші нам,  <p><br/>
<p> того не сховаємо від їхніх синів, будемо розповідати про славу Господню аж до покоління останнього, і про силу Його та про чуда Його, які Він учинив!  <p><br/>
<p> Він поставив засвідчення в Якові, а Закона поклав ув ізраїлі, про які наказав був Він нашим батькам завідомити про них синів їхніх,  <p><br/>
<p> щоб знало про це покоління майбутнє, сини, що народжені будуть, устануть і будуть розповідати своїм дітям.  <p><br/>
<p> і положать на Бога надію свою, і не забудуть діл Божих, Його ж заповіді берегтимуть.  <p><br/>
<p> і не стануть вони, немов їхні батьки, поколінням непокірливим та бунтівничим, поколінням, що серця свого не поставило міцно, і що дух його Богу невірний.  <p><br/>
<p> Сини Єфрема, озброєні лучники, повернулися взад у день бою:  <p><br/>
<p> вони не берегли заповіту Божого, а ходити в Законі Його відреклися,  <p><br/>
<p> і забули вони Його чини та чуда Його, які їм показав.  <p><br/>
<p> Він чудо вчинив був для їхніх батьків ув єгипетськім краї, на полі Цоанськім:  <p><br/>
<p> Він море розсік, і їх перепровадив, а воду поставив, як вал;  <p><br/>
<p> і провадив їх хмарою вдень, а сяйвом огню цілу ніч;  <p><br/>
<p> на пустині Він скелі розсік, і щедро усіх напоїв, як з безодні.  <p><br/>
<p> Він витягнув із скелі потоки, і води текли, немов ріки.  <p><br/>
<p> Та грішили вони проти Нього ще далі, і в пустині гнівили Всевишнього,  <p><br/>
<p> і Бога вони випробовували в своїм серці, для душ своїх їжі бажаючи.  <p><br/>
<p> і вони говорили насупроти Бога й казали: Чи Бог зможе в пустині трапезу зготовити?  <p><br/>
<p> Тож ударив у скелю і води линули, і полилися потоки! Чи Він зможе також дати хліба? Чи Він наготує м'ясива народові Своєму?  <p><br/>
<p> Тому то почув це Господь та й розгнівався, і огонь запалав проти Якова, і проти ізраїля теж знявся гнів,  <p><br/>
<p> бо не вірували вони в Бога, і на спасіння Його не надіялись.  <p><br/>
<p> А Він хмарам згори наказав, і відчинив двері неба,  <p><br/>
<p> і спустив, немов дощ, на них манну для їжі, і збіжжя небесне їм дав:  <p><br/>
<p> Хліб ангольський їла людина, Він послав їм поживи до ситости!  <p><br/>
<p> Крім цього, Він східнього вітра порушив на небі, і міццю Своєю привів полудневого вітра,  <p><br/>
<p> і дощем на них м'ясо пустив, немов порох, а птаство крилате, як морський пісок,  <p><br/>
<p> і спустив його серед табору його, коло наметів його.  <p><br/>
<p> і їли вони та й наситились дуже, Він їм їхнє бажання приніс!  <p><br/>
<p> Та ще не вдовольнили жадання свого, ще їхня їжа була в їхніх устах,  <p><br/>
<p> а гнів Божий піднявся на них, та й побив їхніх ситих, і вибранців ізраїлевих повалив...  <p><br/>
<p> Проте ще й далі грішили вони та не вірили в чуда Його,  <p><br/>
<p> і Він докінчив у марноті їхні дні, а їхні літа у страху.  <p><br/>
<p> Як Він їх побивав, то бажали Його, і верталися, й Бога шукали,  <p><br/>
<p> і пригадували, що Бог їхня скеля, і Бог Всевишній то їхній Викупитель.  <p><br/>
<p> і своїми устами влещували Його, а своїм язиком лжу сплітали Йому,  <p><br/>
<p> бо їхнє серце не міцно стояло при Нім, і не були вони вірні в Його заповіті...  <p><br/>
<p> Та він, Милосердний, гріх прощав і їх не губив, і часто відвертав Свій гнів, і не будив усю Свою лютість,  <p><br/>
<p> і Він пам'ятав, що вони тільки тіло, вітер, який переходить і не повертається!  <p><br/>
<p> Скільки вони прогнівляли Його на пустині, зневажали Його на степу!  <p><br/>
<p> і все знову та знов випробовували вони Бога, і зневажали Святого ізраїлевого,  <p><br/>
<p> вони не пам'ятали руки Його з дня, як Він вибавив їх із недолі,  <p><br/>
<p> як в Єгипті чинив Він знамена Свої, а на полі Цоанському чуда Свої,  <p><br/>
<p> і в кров обернув річки їхні та їхні потоки, щоб вони не пили...  <p><br/>
<p> Він послав був на них рої мух, і їх жерли вони, і жаб і вони їх губили.  <p><br/>
<p> А врожай їхній віддав був Він гусені, а їхню працю сарані.  <p><br/>
<p> Виноград їхній Він градом побив, а приморозком їхні шовковиці.  <p><br/>
<p> і Він градові віддав їхній скот, а блискавкам череди їхні.  <p><br/>
<p> Він послав був на них Свій гнів запальний, і лютість, й обурення, й утиск, наслання злих анголів.  <p><br/>
<p> Він дорогу зрівняв був для гніву Свого, їхні душі не стримав від смерти, життя ж їхнє віддав моровиці.  <p><br/>
<p> і побив Він усіх перворідних в Єгипті, первістків сили в наметах Хамових.  <p><br/>
<p> і повів Він, немов ту отару, народ Свій, і їх попровадив, як стадо, в пустині.  <p><br/>
<p> і провадив безпечно Він їх, і вони не боялись, а море накрило було ворогів їхніх.  <p><br/>
<p> і Він їх привів до границі святині Своєї, до тієї гори, що правиця Його набула.  <p><br/>
<p> і народи Він повиганяв перед їхнім обличчям, і кинув для них жеребка про спадок, і в їхніх наметах племена ізраїлеві оселив.  <p><br/>
<p> Та й далі вони випробовували та гнівили Всевишнього Бога, і Його постанов не додержували,  <p><br/>
<p> і відступали та зраджували, немов їхні батьки відвернулись, як обманливий лук.  <p><br/>
<p> і жертівниками своїми гнівили Його, і дрочили Його своїми фіґурами.  <p><br/>
<p> Бог почув усе це і розгнівався, і сильно обридивсь ізраїлем,  <p><br/>
<p> і покинув оселю в Шіло, скинію ту, що вмістив був посеред людей,  <p><br/>
<p> і віддав до неволі Він силу Свою, а величність Свою в руку ворога...  <p><br/>
<p> і віддав для меча Свій народ, і розгнівався був на спадщину Свою:  <p><br/>
<p> його юнаків огонь пожирав, а дівчатам його не співали весільних пісень,  <p><br/>
<p> його священики від меча полягли, і не плакали вдови його.  <p><br/>
<p> Та небавом збудився Господь, немов зо сну, як той велет, що ніби вином був підкошений,  <p><br/>
<p> і вдарив Своїх ворогів по озадку, вічну ганьбу їм дав!  <p><br/>
<p> Та Він погордив намет Йосипів, і племена Єфремового не обрав,  <p><br/>
<p> а вибрав Собі плем'я Юдине, гору Сіон, що її полюбив!  <p><br/>
<p> і святиню Свою збудував Він, як місце високе, як землю, що навіки її вґрунтував.  <p><br/>
<p> і вибрав Давида, Свого раба, і від кошар його взяв,  <p><br/>
<p> від кітних овечок його Він привів, щоб Якова пас він, народа Свого, та ізраїля, спадок Свій,  <p><br/>
<p> і він пас їх у щирості серця свого, і провадив їх мудрістю рук своїх!  <p><br/>
<p> Псалом Асафів. Боже, погани ввійшли до спадку Твого, занечистили храм Твій святий, Єрусалим на руїни змінили!  <p><br/>
<p> Рабів Твоїх трупи вони віддали на поживу для птаства небесного, тіло Твоїх богобійних звірині земній...  <p><br/>
<p> Вони розливали їхню кров, немов воду, в околицях Єрусалиму, і не було погребальників!...  <p><br/>
<p> Ми стали за ганьбу для наших сусідів, за наругу та посміх для наших околиць...  <p><br/>
<p> Аж доки, о Господи, гніватись будеш назавжди, доки буде палати Твій гнів, як огонь?  <p><br/>
<p> Вилий Свій гнів на людей, що Тебе не пізнали, і на царства, що Ймення Твого не кличуть,  <p><br/>
<p> бо вони з'їли Якова, а мешкання його опустошили!  <p><br/>
<p> Не пам'ятай гріхів предківських нам, нехай попередить нас скоро Твоє милосердя, бо ми зовсім ослабли!...  <p><br/>
<p> Поможи нам, Боже нашого спасіння, ради слави Ймення Твого, і збережи нас, і прости наші гріхи ради Ймення Свого!  <p><br/>
<p> Чого будуть казати погани: Де їхній Бог? Нехай в наших очах між народами стане відомою помста за пролиту кров Твоїх рабів,  <p><br/>
<p> нехай перед лице Твоє дійде стогін в'язня! За великістю сили рамена Твого збережи на смерть прирокованих!  <p><br/>
<p> А нашим сусідам верни семикратно на лоно їхнє їхню наругу, якою Тебе зневажали, о Господи!  <p><br/>
<p> А ми, Твій народ і отара Твого пасовиська, будем дякувати Тобі вічно, будем оповідати про славу Твою з роду в рід!  <p><br/>
<p> Для дириґетна хору. На „Лілеї". Свідоцтво. Псалом Асафів.   Пастирю ізраїлів, послухай же, Ти, що провадиш, немов ту отару, Йосипа, що на Херувимах сидиш, появися  <p><br/>
<p> перед обличчям Єфрема, і Веніямина, і Манасії! Пробуди Свою силу, і прийди, щоб спасти нас!  <p><br/>
<p> Боже, приверни нас, і хай засяє обличчя Твоє, й ми спасемось!  <p><br/>
<p> Господи, Боже Саваоте, доки будеш Ти гніватися на молитву народу Свого?  <p><br/>
<p> Ти вчинив був, що їли вони слізний хліб, і їх напоїв Ти сльозами великої міри...  <p><br/>
<p> Ти нас положив суперечкою нашим сусідам, і насміхаються з нас неприятелі наші...  <p><br/>
<p> Боже Саваоте, приверни нас, і хай засяє обличчя Твоє, й ми спасемось!  <p><br/>
<p> Виноградину Ти переніс із Єгипту, Ти вигнав народи й її посадив,  <p><br/>
<p> Ти випорожнив перед нею, і закоренила коріння своє, й переповнила край,  <p><br/>
<p> гори покрилися тінню її, а віття її Божі кедри,  <p><br/>
<p> аж до моря галузки її посилаєш, а парості її до ріки!  <p><br/>
<p> Але нащо вилім зробив Ти в горожі її, і всі нищать її, хто проходить дорогою?  <p><br/>
<p> Гризе її вепр лісовий, і звірина польова виїдає її!  <p><br/>
<p> Боже Саваоте, вернися ж, споглянь із небес і побач, і відвідай цього виноградника,  <p><br/>
<p> і охорони його, якого насадила правиця Твоя, і галузку, яку Ти для Себе зміцнив!  <p><br/>
<p> В огні виноградина спалена, відтята, гинуть від свару обличчя Твого,  <p><br/>
<p> нехай буде рука Твоя над мужем Твоєї правиці, на людському сині, якого зміцнив Ти Собі!  <p><br/>
<p> А ми не відступимо від Тебе, Ти нас оживиш, і ми будемо ім'я Твоє кликати!  <p><br/>
<p> Господи, Боже Саваоте, приверни нас, і хай засяє обличчя Твоє, й ми спасемось!  <p><br/>
<p> Для дириґетна хору. На ґітійськім знарядді. Асафів.   Співайте Богові, нашій твердині, покликуйте Богові Якова,  <p><br/>
<p> заспівайте пісню, і заграйте на бубні, на цитрі приємній із гуслами,  <p><br/>
<p> засурміть у сурму в новомісяччя, на повні в день нашого свята,  <p><br/>
<p> бо це право ізраїлеві, Закон Бога Якова!  <p><br/>
<p> На свідчення в Йосипі Він учинив його, як пішов був на землю єгипетську. Почув був там мову, якої не знав:  <p><br/>
<p> Рамена його Я звільнив з тягару, від коша його руки звільнились.  <p><br/>
<p> Ти був кликав у недолі, й я видер тебе, Я відповідаю тобі в укритті громовім, Я випробував був тебе над водою Мериви. Села.  <p><br/>
<p> Слухай же ти, Мій народе, і хай Я засвідчу тобі, о ізраїлю, коли б ти послухав Мене:  <p><br/>
<p> нехай бога чужого у тебе не буде, і не кланяйся богу сторонньому!  <p><br/>
<p> Я Господь, Бог твій, що з краю єгипетського тебе вивів, відчини свої уста і Я їх наповню!  <p><br/>
<p> Але Мій народ не послухався був Мого голосу, не згодився зо Мною ізраїль,  <p><br/>
<p> і Я їх пустив ради впертости їхнього серця, нехай вони йдуть за своїми порадами!  <p><br/>
<p> Коли б Мій народ був послухав Мене, коли б був ізраїль ходив по дорогах Моїх,  <p><br/>
<p> ще мало і Я похилив би був їхніх ворогів, і руку Свою повернув би був Я на противників їхніх!  <p><br/>
<p> Ненависники Господа йому б покорились, і був би навіки їхній час,  <p><br/>
<p> і Я жиром пшениці його годував би, і медом із скелі тебе б насищав!  <p><br/>
<p> Псалом Асафів.   Бог на Божім зібранні стоїть, серед богів Він судить:  <p><br/>
<p> Аж доки ви будете несправедливо судити, і доки будете ви підіймати обличчя безбожних? Села.  <p><br/>
<p> Розсудіте нужденного та сироту, оправдайте убогого та бідаря,  <p><br/>
<p> порятуйте нужденного та бідака, збережіть з руки несправедливих!  <p><br/>
<p> Не пізнали та не зрозуміли, у темряві ходять вони... Всі основи землі захитались...  <p><br/>
<p> Я сказав був: Ви боги, і сини ви Всевишнього всі,  <p><br/>
<p> та однак повмираєте ви, як людина, і попадаєте, як кожен із вельмож.  <p><br/>
<p> Устань же, о Боже, та землю суди, бо у владі Твоїй всі народи!  <p><br/>
<p> Пісня. Псалом Асафів.   Боже, не будь мовчазним, не мовчи, і не будь Ти спокійним, о Боже,  <p><br/>
<p> бо ось зашуміли Твої вороги, а Твої ненависники голови попідіймали!  <p><br/>
<p> Вони проти народу Твого хитрий задум видумують, і нараджуються проти тих, кого Ти бережеш!  <p><br/>
<p> Вони кажуть: Ходіть но, та знищимо їх з-між народів, і згадуватись більш не буде імення ізраїля!  <p><br/>
<p> Бо вони однодушно нарадилися, проти Тебе умови складають,  <p><br/>
<p> намети Едома й ізмаїльтян, Моав та агаряни,  <p><br/>
<p> Ґевал і Аммон, і Амалик, Филистея з мешканцями Тиру.  <p><br/>
<p> і Ашшур поєднався був з ними, вони синам Лотовим стали раменом. Села.  <p><br/>
<p> Зроби їм, як Мідіянові, як Сісері, як Явінові в долині Кішон,  <p><br/>
<p> при Ен-Дорі вони були знищені, стали погноєм землі!  <p><br/>
<p> Поклади їх та їхніх вельмож, як Орева, й як Зеева, й як Зеваха, й як Цалмунну, усіх їхніх князів,  <p><br/>
<p> що казали були: Візьмімо на спадок для себе помешкання Боже!  <p><br/>
<p> Боже мій, бодай стали вони, немов порох у вихрі, як солома на вітрі!  <p><br/>
<p> Як огонь палить ліс, й як запалює полум'я гори,  <p><br/>
<p> так Ти їх пожени Своїм вихром, і настраш Своєю бурею!  <p><br/>
<p> Наповни обличчя їхнє соромом, і хай шукають вони Твоє Ймення, о Господи!  <p><br/>
<p> Нехай будуть вони засоромлені, й завжди хай будуть настрашені, і хай застидаються, й хай вони згинуть!  <p><br/>
<p> і нехай вони знають, що Ти, Твоє Ймення Господь, Сам Ти, Всевишній, на цілій землі!  <p><br/>
<p> Для дириґетна хору. На ґітійськомім знарядді. Синів Кореєвих. Псалом.   Які любі оселі Твої, Господи Саваоте!  <p><br/>
<p> Затужена та омліває душа моя за подвір'ями Господа, моє серце та тіло моє линуть до Бога Живого!  <p><br/>
<p> і пташка знаходить домівку, і кубло собі ластівка, де кладе пташенята свої, при жертівниках Твоїх, Господи Саваоте, Царю мій і Боже мій!  <p><br/>
<p> Блаженні, хто мешкає в домі Твоїм, вони будуть повіки хвалити Тебе! Села.  <p><br/>
<p> Блаженна людина, що в Тобі має силу свою, блаженні, що в їхньому серці дороги до Тебе,  <p><br/>
<p> ті, що через долину Плачу переходять, чинять її джерелом, і дощ ранній дає благословення!  <p><br/>
<p> Вони ходять від сили до сили, і показуються перед Богом у Сіоні.  <p><br/>
<p> Господи, Боже Саваоте, послухай молитву мою, почуй, Боже Яковів! Села.  <p><br/>
<p> Щите наш, поглянь же, о Боже, і придивись до обличчя Свого помазанця!  <p><br/>
<p> Ліпший бо день на подвір'ях Твоїх, аніж тисяча в іншому місці, я б вибрав сидіти при порозі дому Бога мого, аніж жити в наметах безбожности!  <p><br/>
<p> Бо сонце та щит Господь, Бог! Господь дає милість та славу, добра не відмовляє усім, хто в невинності ходить.  <p><br/>
<p> Господи Саваоте, блаженна людина, що на Тебе надіється!  <p><br/>
<p> Для дириґетна хору. Синів Кореєвих. Псалом.  Ти вподобав Собі Свою землю, о Господи, долю Якову Ти повернув,  <p><br/>
<p> Ти провину народу Свого простив, увесь гріх їхній покрив! Села.  <p><br/>
<p> Ти гнів Свій увесь занехав, Ти повстримав Свій гнів від палючої лютости!  <p><br/>
<p> Поверни нас до Себе, о Боже нашого спасіння, а Свій гнів проти нас поторощ!  <p><br/>
<p> Чи навіки Ти гніватись будеш на нас, і протягнеш Свій гнів з роду в рід?  <p><br/>
<p> Отож, Ти оживиш нас знову, і буде радіти народ Твій Тобою!  <p><br/>
<p> Покажи нам, о Господи, милість Свою, і подай нам спасіння Своє,  <p><br/>
<p> нехай я почую, що каже Бог, Господь, бо говорить Він Мир! народові Своєму й Своїм святим, і нехай до безумства вони не вертаються!  <p><br/>
<p> Справді, спасіння Його близьке тим, хто боїться Його, щоб слава Його була в нашій землі.  <p><br/>
<p> Милість та правда спіткаються, справедливість та мир поцілуються,  <p><br/>
<p> правда з землі виростає, а справедливість із небес визирає.  <p><br/>
<p> і Господь дасть добро, а земля наша дасть урожай свій.  <p><br/>
<p> Справедливість ходитиме перед обличчям Його, і кроки свої на дорогу поставить.  <p><br/>
<p> Молитва Давидова.  Нахили, Господи, ухо Своє і вислухай мене, бо я бідний та вбогий!  <p><br/>
<p> Бережи мою душу, бо я богобійний, спаси Ти, мій Боже, Свого раба, що на Тебе надію кладе!  <p><br/>
<p> Змилосердься до мене, о Господи, бо я кличу до Тебе ввесь день,  <p><br/>
<p> потіш душу Свого раба, бо до Тебе підношу я, Господи, душу мою,  <p><br/>
<p> бо Ти, Господи, добрий і вибачливий, і многомилостивий для всіх, хто кличе до Тебе!  <p><br/>
<p> Почуй же, о Господи, молитву мою, і вислухай голос благання мого,  <p><br/>
<p> в день недолі своєї я кличу до Тебе, бо Ти обізвешся до мене!  <p><br/>
<p> Нема, Господи, поміж богами такого, як Ти, і чинів нема, як чини Твої!  <p><br/>
<p> Всі народи, яких Ти створив, поприходять і попадають перед лицем Твоїм, Господи, та ім'я Твоє славити будуть,  <p><br/>
<p> великий бо Ти, та чуда вчиняєш, Ти Бог єдиний!  <p><br/>
<p> Дорогу Свою покажи мені, Господи, і я буду ходити у правді Твоїй, приєднай моє серце боятися Ймення Твого!  <p><br/>
<p> Я буду всім серцем своїм вихваляти Тебе, Господи, Боже Ти мій, і славити буду повіки ім'я Твоє,  <p><br/>
<p> велика бо милість Твоя надо мною, і вирвав Ти душу мою від шеолу глибокого!  <p><br/>
<p> Боже, злочинці повстали на мене, а натовп гнобителів прагне моєї душі, і перед собою не ставлять Тебе...  <p><br/>
<p> А Ти, Господи, Бог щедрий і милосердний, довготерпеливий і многомилостивий, і справедливий,  <p><br/>
<p> зглянься на мене, й помилуй мене, подай же Своєму рабові Свою силу, і спаси сина Своєї невільниці!  <p><br/>
<p> Учини мені знака на добре, і нехай це побачать мої ненависники, і хай засоромлені будуть, бо Ти, Господи, мені допоміг та мене звеселив!  <p><br/>
<p> Синів Кореєвих. Псалом. Пісня. Основа його на горах святих,  <p><br/>
<p> Господь любить брами Сіону понад усі селища Яковові.  <p><br/>
<p> Славне розповідають про тебе, місто Боже! Села.  <p><br/>
<p> Тим, хто знає мене, нагадаю про Рагав та про Вавилон; ось Филистея та Тир з Кушем кажуть: Отой народився був там.  <p><br/>
<p> і про Сіон говоритимуть: Той і той народився був у ньому, й Сам Всевишній зміцняє його!  <p><br/>
<p> Господь буде лічити у книзі народів: Оцей народився був там! Села.  <p><br/>
<p> і співають у танку вони: У Тобі всі джерела мої!  <p><br/>
<p> Пісня. Псалом. Синів Кореєвих. Для дириґетна хору. На „Махалат лефннот". Пісня навчальна Гемана езрахеяннина.   Господи, Боже спасіння мого, вдень я кличу й вночі я перед Тобою:  <p><br/>
<p> хай молитва моя дійде перед обличчя Твоє, нахили Своє ухо до зойку мого,  <p><br/>
<p> душа бо моя наситилась нещастями, а життя моє зблизилося до шеолу!  <p><br/>
<p> Я до тих прирахований став, що в могилу відходять, я став, немов муж той безсилий...  <p><br/>
<p> Я кинений серед померлих, немов оті трупи, що в гробі лежать, що про них Ти не згадуєш більш, і потяті вони від Твоєї руки...  <p><br/>
<p> Умістив Ти мене в глибочезну могилу, до пітьми в глибинах.  <p><br/>
<p> На мене лягла Твоя лють, і Ти всіма Своїми ламаннями мучив мене... Села.  <p><br/>
<p> Віддалив Ти від мене знайомих моїх, учинив Ти мене за огиду для них... Я замкнений і не виходжу,  <p><br/>
<p> стемніло з біди моє око... Я кожного дня Тебе кличу, о Господи, простягаю до Тебе руки свої!...  <p><br/>
<p> Чи Ти чудо вчиниш померлим? Чи трупи встануть і будуть хвалити Тебе? Села.  <p><br/>
<p> Хіба милість Твоя буде в гробі звіщатись, а вірність Твоя в аввадоні?  <p><br/>
<p> Чи познається в темряві чудо Твоє, а в краю забуття справедливість Твоя?  <p><br/>
<p> Та я кличу до Тебе, о Господи, і вранці молитва моя Тебе випереджує...  <p><br/>
<p> Для чого, о Господи, кидаєш душу мою, ховаєш від мене обличчя Своє?  <p><br/>
<p> Нужденний я та помираю відмалку, переношу страхіття Твої, я ослаблений став...  <p><br/>
<p> Перейшли надо мною Твої пересердя, страхіття Твої зруйнували мене,  <p><br/>
<p> вони оточають мене, як вода, увесь день, вони разом мене облягають...  <p><br/>
<p> друга й приятеля віддалив Ти від мене, знайомі мої як та темрява!...  <p><br/>
<p> Навчальна пісня Етана езрахеяннина.   Про милості Господа буду співати повіки, я буду звіщати устами своїми про вірність Твою з роду в рід!  <p><br/>
<p> Бо я був сказав: Буде навіки збудована милість, а небо Ти вірність Свою встановляєш на нім.  <p><br/>
<p> Я склав заповіта з вибранцем Своїм, присягнув Я Давидові, Моєму рабові:  <p><br/>
<p> Встановлю Я навіки насіння твоє, а твій трон Я збудую на вічні віки! Села.  <p><br/>
<p> і небо хвалитиме, Господи, чудо Твоє, також вірність Твою на зібранні святих,  <p><br/>
<p> бо хто в небі подібний до Господа? Хто подібний до Господа серед Божих синів?  <p><br/>
<p> Бог дуже страшний у зібранні святих, і грізний Він на ціле довкілля Своє!  <p><br/>
<p> Господи, Боже Саваоте, хто сильний, як Ти, Господи? А вірність Твоя на довкіллі Твоїм!  <p><br/>
<p> Ти пануєш над силою моря, коли підіймаються хвилі, Ти їх втихомирюєш.  <p><br/>
<p> Ти стиснув Рагава, як трупа, і сильним раменом Своїм розпорошив Своїх ворогів.  <p><br/>
<p> Твої небеса, Твоя теж земля, вселенна і все, що на ній, Ти їх заложив!  <p><br/>
<p> Північ та південє Ти їх створив, Фавор та Хермон співають про Ймення Твоє.  <p><br/>
<p> Могутнє рамено Твоє, рука Твоя сильна, висока правиця Твоя!  <p><br/>
<p> Справедливість та право підстава престолу Твого, милість та правда обличчя Твоє випереджують!  <p><br/>
<p> Блаженний народ, що знає він поклик святковий, Господи, вони ходять у світлі обличчя Твого!  <p><br/>
<p> Радіють вони цілий день Твоїм іменням, і підвищуються Твоєю справедливістю,  <p><br/>
<p> бо окраса їхньої сили то Ти, а Твоєю зичливістю ріг наш підноситься,  <p><br/>
<p> бо щит наш Господній, а цар наш від Святого ізраїлевого!  <p><br/>
<p> Тоді богобійним Своїм промовляв Ти в об'явленні та говорив: Я поклав допомогу на сильного, Я вибранця підніс із народу:  <p><br/>
<p> знайшов Я Давида, Свого раба, Я його намастив Своєю святою оливою,  <p><br/>
<p> щоб із ним була сильна рука Моя, а рамено Моє вміцнило його!  <p><br/>
<p> Ворог на нього не нападе, а син беззаконня не буде його переслідувати,  <p><br/>
<p> його ворогів поб'ю перед обличчям його, і вдарю його ненависників!  <p><br/>
<p> із ним Моя вірність та милість Моя, а Йменням Моїм його ріг піднесеться,  <p><br/>
<p> і Я покладу його руку на море, і на ріки правицю його.  <p><br/>
<p> Він Мене буде звати: Отець Ти мій, Бог мій, і скеля спасіння мого!  <p><br/>
<p> Я вчиню його теж перворідним, найвищим над земних царів.  <p><br/>
<p> Свою милість для нього навіки сховаю, і Мій заповіт йому вірний,  <p><br/>
<p> і насіння його покладу Я навіки, а трона його як дні неба!  <p><br/>
<p> Коли ж його діти покинуть Закона Мого, і не будуть держатись наказів Моїх,  <p><br/>
<p> коли ізневажать Мої постанови, і не будуть держатись наказів Моїх,  <p><br/>
<p> тоді палицею навіщу їхню провину, та поразами їхнє беззаконня!  <p><br/>
<p> А ласки Своєї від нього Я не заберу, і не зраджу його в Своїй вірності,  <p><br/>
<p> не збезчещу Свого заповіту, а що було з уст Моїх вийшло, того не зміню!  <p><br/>
<p> Одне в Своїй святості Я присягнув, не повім Я неправди Давидові:  <p><br/>
<p> повік буде насіння його, а престол його передо Мною як сонце,  <p><br/>
<p> як місяць, він буде стояти повіки, і Свідок на хмарі правдивий... Села.  <p><br/>
<p> А Ти опустив та обридив, розгнівався Ти на Свого помазанця,  <p><br/>
<p> Ти неважливим зробив заповіта Свого раба, Ти скинув на землю корону його,  <p><br/>
<p> всю горожу його поламав, твердині його обернув на руїну!...  <p><br/>
<p> Всі грабують його, хто проходить дорогою, він став для сусідів своїх посміховищем...  <p><br/>
<p> Підніс Ти правицю його переслідувачів, усіх його ворогів Ти потішив,  <p><br/>
<p> і Ти відвернув вістря шаблі його... у війні ж не підтримав його...  <p><br/>
<p> Ти слави позбавив його, а трона його повалив був на землю,  <p><br/>
<p> скоротив Ти був дні його молодости, розтягнув над ним сором! Села.  <p><br/>
<p> Доки, Господи, будеш ховатись назавжди, доки буде палати Твій гнів, як огонь?  <p><br/>
<p> Пам'ятай же про мене, яка довгота життя людського? Для чого створив Ти всіх людських синів на ніщо?  <p><br/>
<p> Котрий чоловік буде жити, а смерти на бачитиме, збереже свою душу від сили шеолу? Села.  <p><br/>
<p> Де Твої перші милості, Господи, що їх присягав Ти Давидові у Своїй вірності?  <p><br/>
<p> Згадай, Господи, про ганьбу рабів Своїх, яку я ношу в своїм лоні від усіх великих народів,  <p><br/>
<p> якою Твої вороги зневажають, о Господи, і кроки Твого помазанця безславлять!  <p><br/>
<p> Благословенний навіки Господь! Амінь і амінь!  <p><br/>
<p> Молитва Мойсея, чоловіка Божого. Господи, пристановищем нашим Ти був з роду в рід!  <p><br/>
<p> Перше ніж гори народжені, і поки Ти витворив землю та світ, то від віку й до віку Ти Бог!  <p><br/>
<p> Ти людину вертаєш до пороху, і кажеш: Вернітеся, людські сини!  <p><br/>
<p> Бо в очах Твоїх тисяча літ, немов день той вчорашній, який проминув, й як сторожа нічна...  <p><br/>
<p> Пустив Ти на них течію, вони стали, як сон, вони, як трава, що минає:  <p><br/>
<p> уранці вона розцвітає й росте, а на вечір зів'яне та сохне!  <p><br/>
<p> Бо від гніву Твого ми гинемо, і пересердям Твоїм перестрашені,  <p><br/>
<p> Ти наші провини поклав перед Себе, гріхи ж нашої молодости на світло Свого лиця!  <p><br/>
<p> Бо всі наші дні промайнули у гніві Твоїм, скінчили літа ми свої, як зідхання...  <p><br/>
<p> Дні літ наших у них сімдесят літ, а при силах вісімдесят літ, і гордощі їхні страждання й марнота, бо все швидко минає, і ми відлітаємо...  <p><br/>
<p> Хто відає силу гніву Твого? А Твоє пересердя як страх перед Тобою!  <p><br/>
<p> Навчи нас лічити отак наші дні, щоб ми набули серце мудре!  <p><br/>
<p> Привернися ж, о Господи, доки терпітимемо? і пожалій Своїх рабів!  <p><br/>
<p> Насити нас уранці Своїм милосердям, і ми будемо співати й радіти по всі наші дні!  <p><br/>
<p> Порадуй же нас за ті дні, коли Ти впокоряв нас, за ті роки, що в них ми зазнали лихого!  <p><br/>
<p> Нехай виявиться Твоє діло рабам Твоїм, а величність Твоя їхнім синам,  <p><br/>
<p> і хай буде над нами благовоління Господа, Бога нашого, і діло рук наших утверди нам, і діло рук наших утверди його!  <p><br/>
<p> Хто живе під покровом Всевишнього, хто в тіні Всемогутнього мешкає,  <p><br/>
<p> той скаже до Господа: Охороно моя та твердине моя, Боже мій, я надіюсь на Нього!  <p><br/>
<p> Бо Він тебе вирве з тенет птахолова, з моровиці згубної,  <p><br/>
<p> Він пером Своїм вкриє тебе, і під крильми Його заховаєшся ти! Щит та лук Його правда.  <p><br/>
<p> Не будеш боятися страху нічного, ані стріли, що вдень пролітає,  <p><br/>
<p> ані зарази, що в темряві ходить, ані моровиці, що нищить опівдні,  <p><br/>
<p> впаде тисяча з боку від тебе, і десять тисяч праворуч від тебе, до тебе ж не дійде!...  <p><br/>
<p> Тільки своїми очима подивишся, і заплату безбожним попобачиш,  <p><br/>
<p> бо Господа, охорону мою, Всевишнього ти учинив за своє пристановище!  <p><br/>
<p> Тебе зло не спіткає, і до намету твого вдар не наблизиться,  <p><br/>
<p> бо Своїм Анголам Він накаже про тебе, щоб тебе пильнували на всіх дорогах твоїх,  <p><br/>
<p> на руках вони будуть носити тебе, щоб не вдарив об камінь своєї ноги!  <p><br/>
<p> На лева й вужа ти наступиш, левчука й крокодила ти будеш топтати!  <p><br/>
<p> Що бажав він Мене, то його збережу, зроблю його сильним, бо знає ім'я Моє він;  <p><br/>
<p> як він Мене кликатиме, то йому відповім, Я з ним буду в недолі, врятую його та прославлю його,  <p><br/>
<p> і довгістю днів Я насичу його, і він бачити буде спасіння Моє!  <p><br/>
<p> Псалом. Пісня на день суботній.  То добре, щоб дякувати Господеві й виспівувати Ймення Твоє, о Всевишній,  <p><br/>
<p> вранці розповідати про милість Твою, а ночами про правду Твою  <p><br/>
<p> на десятиструнній й на арфі, на лютні та гуслах,  <p><br/>
<p> бо потішив мене Ти, о Господи, вчинком Своїм, про діла Твоїх рук я співаю!  <p><br/>
<p> Які то величні діла Твої, Господи, дуже глибокі думки Твої,  <p><br/>
<p> нерозумна людина не знає, а недоумок не зрозуміє того!  <p><br/>
<p> Коли несправедливі ростуть, як трава, і цвітуть всі злочинці, то на те, щоб навіки були вони знищені,  <p><br/>
<p> а Ти, Господи, на висоті повік-віку!  <p><br/>
<p> Бо ось вороги Твої, Господи, бо ось вороги Твої згинуть, розпорошаться всі беззаконники!  <p><br/>
<p> і Ти рога мого підніс немов в однорожця, мене намастив Ти оливою свіжою.  <p><br/>
<p> і дивилося око моє на занепад моїх ворогів, тих злочинців, що на мене встають, почують про це мої уші!  <p><br/>
<p> Зацвіте справедливий, як пальма, і виженеться, немов кедр на Ливані,  <p><br/>
<p> посаджені в домі Господнім цвітуть на подвір'ях нашого Бога,  <p><br/>
<p> іще в сивині вони будуть цвісти, будуть ситі та свіжі,  <p><br/>
<p> щоб розповідати, що щирий Господь, моя скеля, і в Ньому неправди нема!  <p><br/>
<p> Царює Господь, зодягнувся у велич, зодягнувся Господь, оперезався Він силою, і міцно поставлений всесвіт, щоб не захитався!  <p><br/>
<p> Престол Твій поставлений міцно спрадавна, від вічности Ти!  <p><br/>
<p> Ріки піднесли, о Господи, ріки піднесли свій гуркіт, ріки будуть підносити шум від удару їхніх хвиль,  <p><br/>
<p> та над гуркіт великих тих вод, над морські потужнії хвилі, могутніший Господь у висоті!  <p><br/>
<p> Свідоцтва Твої дуже певні, а дому Твоєму належиться святість, о Господи, на довгії дні!  <p><br/>
<p> Бог помсти Господь, Бог помсти з'явився,  <p><br/>
<p> піднесися, о Судде землі, бундючним заплату віддай!  <p><br/>
<p> Аж доки безбожні, о Господи, аж доки безбожні втішатися будуть?  <p><br/>
<p> Доки будуть верзти, говорити бундючно, доки будуть пишатись злочинці?  <p><br/>
<p> Вони тиснуть народ Твій, о Господи, а спадок Твій вони мучать...  <p><br/>
<p> Вдову та чужинця вбивають вони, і мордують сиріт  <p><br/>
<p> та й говорять: Не бачить Господь, і не завважить Бог Яковів...  <p><br/>
<p> Зрозумійте це ви, нерозумні в народі, а ви, убогі на розум, коли наберетеся глузду?  <p><br/>
<p> Хіба Той, що ухо щепив, чи Він не почує? Хіба Той, що око створив, чи Він не побачить?  <p><br/>
<p> Хіба Той, що карає народи, чи Він не скартає, Він, що навчає людину знання?  <p><br/>
<p> Господь знає всі людські думки, що марнота вони!  <p><br/>
<p> Блаженний той муж, що його Ти караєш, о Господи, і з Закону Свого навчаєш його,  <p><br/>
<p> щоб його заспокоїти від лиходення, аж поки не викопана буде яма безбожному,  <p><br/>
<p> бо Господь не опустить народу Свого, а спадку Свого не полишить,  <p><br/>
<p> бо до праведности суд повернеться, а за ним всі невинного серця!  <p><br/>
<p> Хто встане зо мною навпроти злостивих, хто встане зо мною навпроти злочинців?  <p><br/>
<p> Коли б не Господь мені в поміч, то душа моя трохи була б не лягла в царство смерти!...  <p><br/>
<p> Коли я кажу: Похитнулась нога моя, то, Господи, милість Твоя підпирає мене!  <p><br/>
<p> Коли мої думки болючі в нутрі моїм множаться, то розради Твої веселять мою душу!  <p><br/>
<p> Чи престол беззаконня з Тобою з'єднається, той, що гріх учиняє над право?  <p><br/>
<p> Збираються проти душі справедливого, і чисту кров винуватять.  <p><br/>
<p> і Господь став для мене твердинею, і мій Бог став за скелю притулку мого,  <p><br/>
<p> і Він їхню силу на них повернув, і злом їхнім їх нищить, їх нищить Господь, Бог наш!  <p><br/>
<p> Ходіть, заспіваймо Господеві, покликуймо радісно скелі спасіння нашого,  <p><br/>
<p> хвалою обличчя Його випереджуймо, співаймо для Нього пісні,  <p><br/>
<p> бо Господь Бог великий, і великий Він Цар над богами всіма,  <p><br/>
<p> що в Нього в руці глибини землі, і Його верхогір'я гірські,  <p><br/>
<p> що море Його, і вчинив Він його, і руки Його суходіл уформували!  <p><br/>
<p> Прийдіть, поклонімося, і припадім, на коліна впадім перед Господом, що нас учинив!  <p><br/>
<p> Він наш Бог, а ми люди Його пасовиська й отара руки Його. Сьогодні, коли Його голос почуєте,  <p><br/>
<p> не робіте твердим серця вашого, мов при Мериві, немов на пустині в день спроби,  <p><br/>
<p> коли ваші батьки Мене брали на спробу, Мене випробовували, також бачили діло Моє.  <p><br/>
<p> Сорок літ був огидним Мені оцей рід, й Я сказав: Цей народ блудосерді вони, й не пізнали доріг Моїх,  <p><br/>
<p> тому заприсягся Я в гніві Своїм, що до місця Мого відпочинку не ввійдуть вони!  <p><br/>
<p> Співайте для Господа пісню нову, уся земле, співайте для Господа!  <p><br/>
<p> Співайте для Господа, благословляйте ім'я Його, з дня на день сповіщайте спасіння Його!  <p><br/>
<p> Розповідайте про славу Його між поганами, про чуда Його між усіми народами,  <p><br/>
<p> бо великий Господь і прославлений вельми, Він грізний понад богів усіх!  <p><br/>
<p> Бо всі боги народів божки, а Господь створив небеса,  <p><br/>
<p> перед лицем Його слава та велич, сила й краса у святині Його!  <p><br/>
<p> Дайте Господу, роди народів, дайте Господу славу та силу,  <p><br/>
<p> дайте Господу славу ймення Його, жертви приносьте і входьте в подвір'я Його!  <p><br/>
<p> Додолу впадіть ув оздобі святій перед Господом, тремтіть перед обличчям Його, уся земле,  <p><br/>
<p> сповістіть між народами: Царює Господь! Він вселенну зміцнив, щоб не захиталась, Він буде судити людей справедливо!  <p><br/>
<p> Хай небо радіє, і хай веселиться земля, нехай гримить море й усе, що у нім,  <p><br/>
<p> нехай поле радіє та все, що на ньому! Нехай заспівають тоді всі дерева лісні,  <p><br/>
<p> перед Господнім лицем, бо гряде Він, бо землю судити гряде, Він за справедливістю буде судити вселенну, і народи по правді Своїй!  <p><br/>
<p> Царює Господь: хай радіє земля, нехай веселяться численні острови!  <p><br/>
<p> Хмара та морок круг Нього, справедливість та право підстава престолу Його.  <p><br/>
<p> Огонь іде перед лицем Його, і ворогів Його палить навколо.  <p><br/>
<p> Освітили вселенну Його блискавиці, те бачить земля та тремтить!  <p><br/>
<p> Гори, як віск, розтопилися перед обличчям Господнім, перед обличчям Господа всієї землі.  <p><br/>
<p> Небо розповідає про правду Його, й бачать славу Його всі народи.  <p><br/>
<p> Нехай посоромлені будуть усі, хто ідолам служить, хто божками вихвалюється! Додолу впадіть перед Ним, усі боги!  <p><br/>
<p> Почув і звеселився Сіон, і потішились Юдині дочки через Твої присуди, Господи,  <p><br/>
<p> бо над усією землею Найвищий Ти, Господи, над богами всіма Ти піднесений сильно!  <p><br/>
<p> Хто Господа любить, ненавидьте зло! Хто рятує душі святих Своїх, Той визволить їх із руки несправедливих.  <p><br/>
<p> Світло сіється для справедливого, а для простосердих розрада.  <p><br/>
<p> Радійте, праведні, Господом, і славте Його святу пам'ять!  <p><br/>
<p> Псалом.   Співайте для Господа пісню нову, бо Він чуда вчинив! Йому помогла правиця Його та святе рамено Його.  <p><br/>
<p> Спасіння Своє Господь виявив, перед очима народів відкрив Свою правду.  <p><br/>
<p> Пам'ятає Він Якову милість Свою, й Свою вірність для дому ізраїля. Бачать всі кінці землі те спасіння, що чинить наш Бог.  <p><br/>
<p> Уся земле, викликуйте Господу, покликуйте радісно, і співайте та грайте!  <p><br/>
<p> Грайте Господеві на гуслах, на гуслах і піснопінням,  <p><br/>
<p> на сурмах і голосом рогу викликуйте перед обличчям Царя Цього й Господа!  <p><br/>
<p> Нехай шумить море й усе, що у ньому, вселенна й мешканці її,  <p><br/>
<p> ріки хай плещуть в долоні, разом радіють хай гори  <p><br/>
<p> перед обличчям Господнім, бо Він землю судити гряде: Він за справедливістю буде судити вселенну, і народи по правді!  <p><br/>
<p> Царює Господь, і народи тремтять, сидить на Херувимах, і трясеться земля!  <p><br/>
<p> Великий Господь на Сіоні, і піднесений Він над усіма народами!  <p><br/>
<p> Хай ім'я Твоє славлять, велике й грізне воно!  <p><br/>
<p> А сила Царя любить право, справедливість Ти міцно поставив, Ти Якову право та правду вчинив!  <p><br/>
<p> Звеличуйте Господа, нашого Бога, і вклоняйтесь підніжкові ніг Його, Він бо Святий!  <p><br/>
<p> Мойсей й Аарон серед священиків Його, а Самуїл серед тих, що кличуть імення Його. Вони кликали до Господа, і Він вислухав їх,  <p><br/>
<p> у стовпі хмари до них говорив. Вони зберігали свідоцтва Його й постанови, що Він дав був для них.  <p><br/>
<p> Господи, Боже наш, Ти вислуховував їх, Ти був для них Богом вибачливим, але мстився за їхні діла.  <p><br/>
<p> Звеличуйте Господа, нашого Бога, і вклоняйтеся перед горою святою Його, бо Святий Господь, Бог наш!  <p><br/>
<p> Вдячний псалом.  Уся земле, покликуйте Господу!  <p><br/>
<p> Служіть Господеві із радістю, перед обличчя Його підійдіте зо співом!  <p><br/>
<p> Знайте, що Господь Бог Він, Він нас учинив, і Його ми, Його ми народ та отара Його пасовиська.  <p><br/>
<p> Увійдіть в Його брами з подякуванням, на подвір'я Його з похвалою! Виславляйте Його, ім'я Його благословляйте,  <p><br/>
<p> бо добрий Господь, Його милість навіки, а вірність Його з роду в рід!  <p><br/>
<p> Псалом Давидів.   Я виспівувати буду про милість та суд, я буду співати до Тебе, о Господи,  <p><br/>
<p> придивлятимуся до дороги невинного. Коли прийдеш до мене? Я буду ходити в невинності серця свого серед дому мого,  <p><br/>
<p> не поставлю я перед очима своїми речі нікчемної, діло відступства ненавиджу, не приляже до мене воно,  <p><br/>
<p> перекірливе серце відходить від мене, лихого не знаю!  <p><br/>
<p> Хто таємно обчорнює ближнього свого, я знищу того, високоокого й гордосердого, його не стерплю!  <p><br/>
<p> Мої очі на вірних землі, щоб сиділи зо мною. Хто ходить дорогою невинного, той буде служити мені.  <p><br/>
<p> Обманець не сяде в середині дому мого, і міцно не стане навпроти очей моїх неправдомовець!  <p><br/>
<p> Всіх безбожних землі буду нищити кожного ранку, щоб з міста Господнього вигубити всіх злочинців!  <p><br/>
<p> Молитва вбогого, коли він слабне та перед Господнім лицем виливає мову свою.   Господи, вислухай молитву мою, і благання моє нехай дійде до Тебе!  <p><br/>
<p> Не ховай від мене обличчя Свого, в день недолі моєї схили Своє ухо до мене, в день благання озвися небавом до мене!  <p><br/>
<p> Бо минають, як дим, мої дні, а кості мої немов висохли в огнищі...  <p><br/>
<p> Як трава та побите та висохло серце моє, так що я забував їсти хліб свій...  <p><br/>
<p> Від зойку стогнання мого прилипли до тіла мого мої кості...  <p><br/>
<p> Уподобився я пеликанові пустині, я став, як той пугач руїн!  <p><br/>
<p> Я безсонний, і став, немов пташка самотня на дасі...  <p><br/>
<p> Увесь день ображають мене вороги мої, ті, хто з мене кепкує, заприсяглись проти мене!  <p><br/>
<p> і попіл я їм, немов хліб, а напої свої із плачем перемішую,  <p><br/>
<p> через гнів Твій та лютість Твою, бо підняв був мене Ти та й кинув мене...  <p><br/>
<p> Мої дні як похилена тінь, а я сохну, немов та трава!  <p><br/>
<p> А Ти, Господи, будеш повік пробувати, а пам'ять Твоя з роду в рід.  <p><br/>
<p> Ти встанеш та змилуєшся над Сіоном, бо час учинити йому милосердя, бо прийшов речінець,  <p><br/>
<p> бо раби Твої покохали й каміння його, і порох його полюбили!  <p><br/>
<p> і будуть боятись народи Господнього Ймення, а всі земні царі слави Твоєї.  <p><br/>
<p> Бо Господь побудує Сіона, появиться в славі Своїй.  <p><br/>
<p> До молитви забутих звернеться Він, і молитви їхньої не осоромить.  <p><br/>
<p> Запишеться це поколінню майбутньому, і народ, який створений буде, хвалитиме Господа,  <p><br/>
<p> бо споглянув Він із високости святої Своєї, Господь зорив на землю з небес,  <p><br/>
<p> щоб почути зідхання ув'язненого, щоб на смерть прирокованих визволити,  <p><br/>
<p> щоб розповідати про Ймення Господнє в Сіоні, а в Єрусалимі про славу Його,  <p><br/>
<p> коли разом зберуться народи й держави служити Господеві.  <p><br/>
<p> Мою силу в дорозі Він виснажив, дні мої скоротив...  <p><br/>
<p> Я кажу: Боже мій, не бери Ти мене в половині днів моїх! Твої роки на вічні віки.  <p><br/>
<p> Колись землю Ти був заклав, а небо то чин Твоїх рук,  <p><br/>
<p> позникають вони, а Ти будеш стояти... і всі вони, як одежа, загинуть, Ти їх зміниш, немов те вбрання, і минуться вони...  <p><br/>
<p> Ти ж Той Самий, а роки Твої не закінчаться!  <p><br/>
<p> Сини Твоїх рабів будуть жити, а їхнє насіння стоятиме міцно перед обличчям Твоїм!  <p><br/>
<p> Давидів.  Благослови, душе моя, Господа, і все нутро моє святе Ймення Його!  <p><br/>
<p> Благослови, душе моя, Господа, і не забувай за всі добродійства Його!  <p><br/>
<p> Всі провини Твої Він прощає, всі недуги твої вздоровляє.  <p><br/>
<p> Від могили життя твоє Він визволяє, Він милістю та милосердям тебе коронує.  <p><br/>
<p> Він бажання твоє насичає добром, відновиться, мов той орел, твоя юність!  <p><br/>
<p> Господь чинить правду та суд для всіх переслідуваних.  <p><br/>
<p> Він дороги Свої об'явив був Мойсеєві, діла Свої дітям ізраїлевим.  <p><br/>
<p> Щедрий і милосердний Господь, довготерпеливий і многомилостивий.  <p><br/>
<p> Не завжди на нас ворогує, і не навіки заховує гнів.  <p><br/>
<p> Не за нашими прогріхами Він поводиться з нами, і відплачує нам не за провинами нашими.  <p><br/>
<p> Бо як високо небо стоїть над землею, велика така Його милість до тих, хто боїться Його,  <p><br/>
<p> як далекий від заходу схід, так Він віддалив від нас наші провини!  <p><br/>
<p> Як жалує батько дітей, так Господь пожалівся над тими, хто боїться Його,  <p><br/>
<p> бо знає Він створення наше, пам'ятає, що ми порох:  <p><br/>
<p> чоловік як трава дні його, немов цвіт польовий так цвіте він,  <p><br/>
<p> та вітер перейде над ним і немає його, і вже місце його не пізнає його...  <p><br/>
<p> А милість Господня від віку й до віку на тих, хто боїться Його, і правда Його над синами синів,  <p><br/>
<p> що Його заповіта додержують, і що пам'ятають накази Його, щоб виконувати їх!  <p><br/>
<p> Господь міцно поставив на Небі престола Свого, а Царство Його над усім володіє.  <p><br/>
<p> Благословіть Господа, Його Анголи, велетні сильні, що виконуєте Його слово, щоб слухати голосу слів Його!  <p><br/>
<p> Благословіть Господа, усі сили небесні Його, слуги Його, що чините волю Його!  <p><br/>
<p> Благословіть Господа, всі діла Його, на всіх місцях царювання Його! Благослови, душе моя, Господа!  <p><br/>
<p> Благослови, душе моя, Господа! Господи, Боже мій, Ти вельми великий, зодягнувся Ти в велич та в славу!  <p><br/>
<p> Зодягає Він світло, як шати, небеса простягає, немов би завісу.  <p><br/>
<p> Він ставить на водах палати Свої, хмари кладе за Свої колесниці, ходить на крилах вітрових!  <p><br/>
<p> Він чинить вітри за Своїх посланців, палючий огонь за Своїх слуг.  <p><br/>
<p> Землю Ти вґрунтував на основах її, щоб на вічні віки вона не захиталась,  <p><br/>
<p> безоднею вкрив Ти її, немов шатою. Стала вода над горами,  <p><br/>
<p> від погрози Твоєї вона втекла, від гуркоту грому Твого побігла вона,  <p><br/>
<p> виходить на гори та сходить в долини, на місце, що Ти встановив був для неї.  <p><br/>
<p> Ти границю поклав, щоб її вона не перейшла, щоб вона не вернулася землю покрити.  <p><br/>
<p> Він джерела пускає в потоки, що пливуть між горами,  <p><br/>
<p> напувають вони всю пільну звірину, ними дикі осли гасять спрагу свою.  <p><br/>
<p> Птаство небесне над ними живе, видає воно голос з-посеред галузок.  <p><br/>
<p> Він напоює гори з палаців Своїх, із плоду чинів Твоїх земля сититься.  <p><br/>
<p> Траву для худоби вирощує, та зеленину для праці людині, щоб хліб добувати з землі,  <p><br/>
<p> і вино, що серце людині воно звеселяє, щоб більш від оливи блищало обличчя, і хліб, що серце людині зміцняє.  <p><br/>
<p> Насичуються Господні дерева, ті кедри ливанські, що Ти насадив,  <p><br/>
<p> що там кубляться птахи, бузько, кипариси мешкання його.  <p><br/>
<p> Гори високі для диких козиць, скелі сховище скельним звіринам.  <p><br/>
<p> і місяця Він учинив для означення часу, сонце знає свій захід.  <p><br/>
<p> Темноту Ти наводиш і ніч настає, в ній порушується вся звірина лісна,  <p><br/>
<p> ричать левчуки за здобичею та шукають від Бога своєї поживи.  <p><br/>
<p> Сонце ж засвітить вони повтікають, та й кладуться по норах своїх.  <p><br/>
<p> Людина виходить на працю свою, й на роботу свою аж до вечора.  <p><br/>
<p> Які то численні діла Твої, Господи, Ти мудро вчинив їх усіх, Твого творива повна земля!  <p><br/>
<p> Ось море велике й розлогошироке, там повзюче, й числа їм немає, звірина мала та велика!  <p><br/>
<p> Ходять там кораблі, там той левіятан, якого створив Ти, щоб бавитися йому в морі.  <p><br/>
<p> Вони всі чекають Тебе, щоб Ти часу свого поживу їм дав.  <p><br/>
<p> Даєш їм збирають вони, руку Свою розкриваєш добром насичаються.  <p><br/>
<p> Ховаєш обличчя Своє то вони перелякані, забираєш їм духа вмирають вони, та й вертаються до свого пороху.  <p><br/>
<p> Посилаєш Ти духа Свого вони творяться, і Ти відновляєш обличчя землі.  <p><br/>
<p> Нехай буде слава Господня навіки, хай ділами Своїми радіє Господь!  <p><br/>
<p> Він погляне на землю й вона затремтить, доторкнеться до гір і димують вони!  <p><br/>
<p> Я буду співати Господеві в своєму житті, буду грати для Бога мого, аж поки живу!  <p><br/>
<p> Буде приємна Йому моя мова, я Господом буду радіти!  <p><br/>
<p> Нехай згинуть грішні з землі, а безбожні немає вже їх! Благослови, душе моя, Господа! Алілуя!  <p><br/>
<p> Дякуйте Господу, кличте ім'я Його, серед народів звіщайте про чини Його!  <p><br/>
<p> Співайте Йому, грайте Йому, говоріть про всі чуда Його!  <p><br/>
<p> Хваліться святим Його Йменням, хай тішиться серце шукаючих Господа!  <p><br/>
<p> Пошукуйте Господа й силу Його, лице Його завжди шукайте!  <p><br/>
<p> Пам'ятайте про чуда Його, які Він учинив, про ознаки Його та про присуди уст Його,  <p><br/>
<p> ви, насіння Авраама, раба Його, сини Яковові, вибранці Його!  <p><br/>
<p> Він Господь, Бог наш, по цілій землі Його присуди!  <p><br/>
<p> Він пам'ятає навіки Свого заповіта, те слово, яке наказав був на тисячу родів,  <p><br/>
<p> що склав Він його з Авраамом, і присягу Свою для ісака.  <p><br/>
<p> Він поставив її за Закона для Якова, ізраїлеві заповітом навіки,  <p><br/>
<p> говорячи: Я дам тобі Край ханаанський, частину спадщини для вас!  <p><br/>
<p> Тоді їх було невелике число, нечисленні були та приходьки на ній,  <p><br/>
<p> і ходили вони від народу до народу, від царства до іншого люду.  <p><br/>
<p> Не дозволив нікому Він кривдити їх, і за них Він царям докоряв:  <p><br/>
<p> Не доторкуйтеся до Моїх помазанців, а пророкам Моїм не робіте лихого!  <p><br/>
<p> і покликав Він голод на землю, всяке хлібне стебло поламав.  <p><br/>
<p> Перед їхнім обличчям Він мужа послав, за раба Йосип проданий був.  <p><br/>
<p> Кайданами мучили ноги його, залізо пройшло в його тіло,  <p><br/>
<p> аж до часу виповнення слова Його, слово Господнє його було виявило.  <p><br/>
<p> Цар послав і його розв'язав, володар народів і його був звільнив.  <p><br/>
<p> Він настановив його паном над домом своїм, і володарем над усім маєтком своїм,  <p><br/>
<p> щоб в'язнив він його можновладців по волі своїй, а старших його умудряв.  <p><br/>
<p> і ізраїль прибув до Єгипту, і Яків замешкав у Хамовім краї.  <p><br/>
<p> А народ Свій Він сильно розмножив, і зробив був ряснішим його від його ворогів.  <p><br/>
<p> Він перемінив їхнє серце, щоб народа Його ненавиділи, щоб брались на хитрощі проти рабів Його.  <p><br/>
<p> Він послав був Мойсея, Свого раба, Аарона, що вибрав його,  <p><br/>
<p> вони положили були серед них Його речі знаменні, та чуда у Хамовім краї.  <p><br/>
<p> Він темноту наслав і потемніло, і вони не противились слову Його.  <p><br/>
<p> Він перемінив їхню воду на кров, і вморив їхню рибу.  <p><br/>
<p> Їхній край зароївся був жабами, навіть в покоях царів їхніх.  <p><br/>
<p> Він сказав й прибули рої мух, воші в цілому обширі їхньому.  <p><br/>
<p> Він градом зробив їхній дощ, палючий огонь на їхню землю.  <p><br/>
<p> і Він повибивав виноград їхній та фіґове дерево їхнє, і деревину на обширі їхньому повиломлював.  <p><br/>
<p> Він сказав і найшла сарана та гусінь без ліку,  <p><br/>
<p> усю ярину в їхнім краї пожерла, і плід землі їхньої з'їла.  <p><br/>
<p> і Він повбивав усіх первістків в їхньому краї, початок усякої їхньої сили.  <p><br/>
<p> і Він випровадив їх у сріблі та в золоті, і серед їхніх племен не було, хто б спіткнувся.  <p><br/>
<p> Єгипет радів, коли вийшли вони, бо страх перед ними напав був на них.  <p><br/>
<p> Він хмару простяг на заслону, а огонь на освітлення ночі.  <p><br/>
<p> Зажадав був ізраїль і Він перепелиці наслав, і хлібом небесним Він їх годував.  <p><br/>
<p> Відчинив був Він скелю й линула вода, потекли були ріки в пустинях,  <p><br/>
<p> бо Він пам'ятав за святе Своє слово, за Авраама, Свого раба.  <p><br/>
<p> і Він з радістю вивів народ Свій, зо співом вибранців Своїх,  <p><br/>
<p> і їм землю народів роздав, і посіли вони працю людів,  <p><br/>
<p> щоб виконували Його заповіді, та закони Його берегли! Алілуя!  <p><br/>
<p> Алілуя! Дякуйте Господу, добрий бо Він, бо навіки Його милосердя!  <p><br/>
<p> Хто розкаже про велич Господню, розповість усю славу Його?  <p><br/>
<p> Блаженні, хто держиться права, хто чинить правду кожного часу!  <p><br/>
<p> Згадай мене, Господи, в ласці Своїй до народу Свого, відвідай мене спасінням Своїм,  <p><br/>
<p> щоб побачити добре вибранців Твоїх, щоб я тішився радощами Твого народу, і хвалився зо спадком Твоїм!  <p><br/>
<p> Ми згрішили з батьками своїми, скривили, неправдиве чинили...  <p><br/>
<p> Не зважали на чуда Твої батьки наші в Єгипті, многоти Твоїх ласк не пригадували й бунтувались над морем, над морем Червоним.  <p><br/>
<p> Та Він ради Ймення Свого їх спас, щоб виявити Свою силу.  <p><br/>
<p> Він кликнув на море Червоне і висохло, і Він їх повів через морські глибини, немов по пустині!...  <p><br/>
<p> і Він спас їх з руки неприятеля, визволив їх з руки ворога,  <p><br/>
<p> і закрила вода супротивників їхніх, жоден з них не зостався!  <p><br/>
<p> Тоді то в слова Його ввірували, виспівували Йому славу.  <p><br/>
<p> Та скоро забули вони Його чин, не чекали поради Його,  <p><br/>
<p> і палали в пустині жаданням, і Бога в пустині ізнов випробовували,  <p><br/>
<p> і Він їхнє жадання їм дав, але худість послав в їхню душу...  <p><br/>
<p> Та Мойсею позаздрили в таборі, й Ааронові, святому Господньому.  <p><br/>
<p> Розкрилась земля і Датана поглинула, Авіронові збори накрила,  <p><br/>
<p> і огонь запалав на їхніх зборах, і полум'я те попалило безбожних...  <p><br/>
<p> Зробили тельця на Хориві, і били поклони бовванові вилитому,  <p><br/>
<p> і змінили вони свою славу на образ вола, що траву пожирає,  <p><br/>
<p> забули про Бога, свого Спасителя, що велике в Єгипті вчинив,  <p><br/>
<p> у землі Хамовій чуда, страшні речі над морем Червоним...  <p><br/>
<p> і сказав Він понищити їх, коли б не Мойсей, вибранець Його, що став був у виломі перед обличчям Його відвернути Його гнів, щоб не шкодив!  <p><br/>
<p> Погордили землею жаданою, не повірили слову Його,  <p><br/>
<p> і ремствували по наметах своїх, неслухняні були до Господнього голосу.  <p><br/>
<p> і Він підійняв Свою руку на них, щоб їх повалити в пустині,  <p><br/>
<p> і щоб повалити їхнє потомство посеред народів, та щоб розпорошити їх по країнах!  <p><br/>
<p> і служили Ваалові пеорському, й їли вони жертви мертвих,  <p><br/>
<p> і ділами своїми розгнівали Бога, тому вдерлась зараза між них!  <p><br/>
<p> і встав тоді Пінхас та й розсудив, і зараза затрималась,  <p><br/>
<p> і йому пораховано в праведність це, з роду в рід аж навіки.  <p><br/>
<p> і розгнівали Бога вони над водою Меріви, і через них стало зле для Мойсея,  <p><br/>
<p> бо духа його засмутили, і він говорив нерозважно устами своїми...  <p><br/>
<p> Вони не познищували тих народів, що Господь говорив їм про них,  <p><br/>
<p> і помішались з поганами, та їхніх учинків навчились.  <p><br/>
<p> і божищам їхнім служили, а ті пасткою стали для них...  <p><br/>
<p> і приносили в жертву синів своїх, а дочок своїх демонам,  <p><br/>
<p> і кров чисту лили, кров синів своїх і дочок своїх, що їх у жертву приносили божищам ханаанським. і через кривавий переступ земля посквернилась,  <p><br/>
<p> і стали нечисті вони через учинки свої, і перелюб чинили ділами своїми...  <p><br/>
<p> і проти народу Свого запалав гнів Господній, і спадок Його Йому став огидним,  <p><br/>
<p> і віддав їх у руку народів, і їхні ненависники панували над ними,  <p><br/>
<p> і їхні вороги їх гнобили, і вони впокорилися під їхню руку...  <p><br/>
<p> Багато разів Він визволював їх, але вони вперті були своїм задумом, і пригноблено їх через їхню провину!  <p><br/>
<p> Та побачив Він їхню тісноту, коли почув їхні благання,  <p><br/>
<p> і Він пригадав їм Свого заповіта, і пожалував був за Своєю великою милістю,  <p><br/>
<p> і збудив милосердя до них між усіма, що їх полонили!  <p><br/>
<p> Спаси нас, о Господи, Боже наш, і нас позбирай з-між народів, щоб дякувати Йменню святому Твоєму, щоб Твоєю хвалитися славою!  <p><br/>
<p> Благословенний Господь, Бог ізраїлів звіку й навіки! і ввесь народ нехай скаже: Амінь! Алілуя!  <p><br/>
<p> Дякуйте Господу, добрий бо Він, бо навіки Його милосердя!  <p><br/>
<p> хай так скажуть ті всі, що Господь урятував їх, що визволив їх з руки ворога,  <p><br/>
<p> і з країв їх зібрав, від сходу й заходу, від півночі й моря!  <p><br/>
<p> Блудили вони по пустині дорогою голою, осілого міста не знаходили,  <p><br/>
<p> голодні та спрагнені, і в них їхня душа омлівала...  <p><br/>
<p> і в недолі своїй вони Господа кликали, і Він визволяв їх від утисків їхніх!  <p><br/>
<p> і Він їх попровадив дорогою простою, щоб до міста осілого йшли.  <p><br/>
<p> Нехай же подяку складуть Господеві за милість Його, та за чуда Його синам людським,  <p><br/>
<p> бо наситив Він спрагнену душу, а душу голодну наповнив добром!  <p><br/>
<p> Ті, хто перебував був у темряві та в смертній тіні, то в'язні біди та заліза,  <p><br/>
<p> бо вони спротивлялися Божим словам, і відкинули раду Всевишнього.  <p><br/>
<p> Та Він упокорив їхнє серце терпінням, спіткнулись вони і ніхто не поміг,  <p><br/>
<p> і в недолі своїй вони Господа кликали, і Він визволяв їх від утисків їхніх!  <p><br/>
<p> і Він вивів їх з темряви й мороку, їхні ж кайдани сторощив.  <p><br/>
<p> Нехай же подяку складуть Господеві за милість Його, та за чуда Його синам людським,  <p><br/>
<p> бо Він поламав мідні двері, і засуви залізні зрубав!  <p><br/>
<p> Нерозумні страждали за грішну дорогу свою й за свої беззаконня.  <p><br/>
<p> Душа їхня від усякої їжі відверталася, і дійшли вони аж до брам смерти,  <p><br/>
<p> і в недолі своїй вони Господа кликали, і Він визволяв їх від утисків їхніх,  <p><br/>
<p> Він послав Своє слово та їх уздоровив, і їх урятував з їхньої хвороби!  <p><br/>
<p> Нехай же подяку складуть Господеві за милість Його та за чуда Його синам людським,  <p><br/>
<p> і хай жертви подяки приносять, і хай розповідають зо співом про чини Його!  <p><br/>
<p> Ті, хто по морю пливе кораблями, хто чинить зайняття своє на великій воді,  <p><br/>
<p> вони бачили чини Господні та чуда Його в глибині!  <p><br/>
<p> Він скаже і буря зривається, і підносяться хвилі Його,  <p><br/>
<p> до неба вони підіймаються, до безодні спадають, у небезпеці душа їхня хвилюється!  <p><br/>
<p> Вони крутяться й ходять вперед та назад, як п'яний, і вся їхня мудрість бентежиться!  <p><br/>
<p> Та в недолі своїй вони Господа кликали, і Він визволяв їх від утисків їхніх!  <p><br/>
<p> Він змінює бурю на тишу, і стихають їхні хвилі,  <p><br/>
<p> і раділи, що втихли вони, і Він їх привів до бажаної пристані.  <p><br/>
<p> Нехай же подяку складуть Господеві за милість, та за чуда Його синам людським!  <p><br/>
<p> Нехай величають Його на народньому зборі, і нехай вихваляють Його на засіданні старших!  <p><br/>
<p> Він обертає річки в пустиню, а водні джерела на суходіл,  <p><br/>
<p> плодючу землю на солончак через злобу мешканців її.  <p><br/>
<p> Він пустиню обертає в водне болото, а землю суху в джерело,  <p><br/>
<p> і голодних садовить Він там, а вони ставлять місто на мешкання,  <p><br/>
<p> і поля засівають, і виноградники садять, і отримують плід урожаю!  <p><br/>
<p> і благословляє Він їх, і сильно розмножуються, і одержують плід урожаю!  <p><br/>
<p> Та змаліли вони й похилилися з утиску злого та з смутку.  <p><br/>
<p> Виливає Він ганьбу на можних, і блудять вони без дороги в пустині,  <p><br/>
<p> а вбогого Він підіймає з убозтва, і розмножує роди, немов ту отару.  <p><br/>
<p> Це бачать правдиві й радіють, і закриває уста свої всяке безправ'я.  <p><br/>
<p> Хто мудрий, той все це завважить, і познають вони милосердя Господнє!  <p><br/>
<p> Пісня. Псалом Давидів.   Моє серце зміцнилося, Боже, я буду співати та славити разом з своєю хвалою!  <p><br/>
<p> Збудися ж ти, арфо та цитро, я буду будити досвітню зорю!  <p><br/>
<p> Я буду Тебе вихваляти, о Господи, серед народів, і буду співати Тобі між племенами,  <p><br/>
<p> бо більше від неба Твоє милосердя, а правда Твоя аж до хмар!  <p><br/>
<p> Піднесися ж, о Боже, над небо, а слава Твоя над усією землею!  <p><br/>
<p> Щоб любі Твої були визволені, Своєю правицею допоможи й обізвися до нас!  <p><br/>
<p> У святині Своїй Бог промовив: Нехай Я звеселюся, розділю Я Сихем, і долину Суккотську поміряю.  <p><br/>
<p> Належить Мені Ґілеад, і Мені Манасія, а Єфрем охорона Моєї голови, Юда берло Моє.  <p><br/>
<p> Моав то мідниця Мого миття, на Едом узуттям Своїм кину, над Филистеєю буду погукувати!  <p><br/>
<p> Хто мене запровадить до міста твердинного, хто до Едому мене приведе?  <p><br/>
<p> Хіба ж Ти покинув нас, Боже, і серед нашого війська не вийдеш вже, Боже?  <p><br/>
<p> Подай же нам поміч на ворога, людська бо поміч марнота!  <p><br/>
<p> Ми мужність покажемо в Бозі, і Він потопче противників наших!  <p><br/>
<p> Для дириґетна хору. Псалом Давидів.  Боже слави моєї, не будь мовчазливий,  <p><br/>
<p> бо мої вороги порозкривали на мене уста нечестиві та пельки лукаві, язиком неправдивим говорять зо мною!  <p><br/>
<p> і вони оточили мене словами ненависти, і без причини на мене воюють,  <p><br/>
<p> обмовляють мене за любов мою, а я молюся за них,  <p><br/>
<p> вони віддають мені злом за добро, і ненавистю за любов мою!  <p><br/>
<p> Постав же над ним нечестивого, і по правиці його сатана нехай стане!  <p><br/>
<p> Як буде судитись нехай вийде винним, молитва ж його бодай стала гріхом!  <p><br/>
<p> Нехай дні його будуть короткі, хай інший маєток його забере!  <p><br/>
<p> Бодай діти його стали сиротами, а жінка його удовою!  <p><br/>
<p> і хай діти його все мандрують та жебрають, і нехай вони просять у тих, хто їх руйнував!  <p><br/>
<p> Бодай їм тенета розставив лихвар на все, що його, і нехай розграбують чужі його працю!  <p><br/>
<p> Щоб до нього ніхто милосердя не виявив, і бодай не було його сиротам милости!  <p><br/>
<p> Щоб на знищення стали нащадки його, бодай було скреслене в другому роді ім'я їхнє!  <p><br/>
<p> Беззаконня батьків його хай пам'ятається в Господа, і хай не стирається гріх його матері!  <p><br/>
<p> Нехай будуть вони перед Господом завжди, а Він нехай вирве з землі їхню пам'ять,  <p><br/>
<p> ворог бо не пам'ятав милосердя чинити, і напастував був людину убогу та бідну, та серцем засмучену, щоб убивати її!  <p><br/>
<p> Полюбив він прокляття, бодай же на нього воно надійшло! і не хотів благословення, щоб воно віддалилось від нього!  <p><br/>
<p> Зодягнув він прокляття, немов свою одіж, просякло воно, як вода, в його нутро, та в кості його, мов олива!  <p><br/>
<p> Бодай воно стало йому за одежу, в яку зодягнеться, і за пояс, що завжди він ним підпережеться!  <p><br/>
<p> Це заплата від Господа тим, хто мене обмовляє, на душу мою наговорює зло!  <p><br/>
<p> А Ти Господи, Владико, зо мною зроби ради Ймення Свого, що добре Твоє милосердя, мене порятуй,  <p><br/>
<p> бо я вбогий та бідний, і зранене серце моє в моїм нутрі!...  <p><br/>
<p> Я ходжу, мов та тінь, коли хилиться день, немов сарана я відкинений!  <p><br/>
<p> Коліна мої знесилилися з посту, і вихудло тіло моє з недостачі оливи,  <p><br/>
<p> і я став для них за посміховище, коли бачать мене, головою своєю хитають...  <p><br/>
<p> Поможи мені, Господи, Боже мій, за Своїм милосердям спаси Ти мене!  <p><br/>
<p> і нехай вони знають, що Твоя це рука, що Ти, Господи, все це вчинив!  <p><br/>
<p> Нехай проклинають вони, Ти ж поблагослови! Вони повстають, та нехай засоромлені будуть, а раб Твій радітиме!  <p><br/>
<p> Хай зодягнуться ганьбою ті, хто мене обмовляє, і хай вони сором свій вдягнуть, як шату!  <p><br/>
<p> Я устами своїми хвалитиму голосно Господа, і між багатьма Його славити буду,  <p><br/>
<p> бо стоїть на правиці убогого Він для спасіння від тих, хто осуджує душу його!  <p><br/>
<p> Псалом Давидів. Промовив Господь Господеві моєму: Сядь праворуч Мене, доки не покладу Я Твоїх ворогів за підніжка ногам Твоїм!  <p><br/>
<p> Господь із Сіону пошле берло сили Своєї, пануй Ти поміж ворогами Своїми!  <p><br/>
<p> Народ Твій готовий у день військового побору Твого, в оздобах святині із лоня зірниці прилине для Тебе, немов та роса, Твоя молодість.  <p><br/>
<p> Поклявся Господь, і не буде жаліти: Ти священик навіки за чином Мелхиседековим.  <p><br/>
<p> По правиці Твоїй розторощить Владика царів у день гніву Свого,  <p><br/>
<p> Він буде судити між народами, землю виповнить трупами, розторощить Він голову в краї великім...  <p><br/>
<p> Буде пити з струмка на дорозі, тому то підійме Він голову!  <p><br/>
<p> Алілуя! Буду славити Господа з повного серця, в колі праведних та на згромадженні!  <p><br/>
<p> Великі Господні діла, вони пожадані для всіх, хто їх любить!  <p><br/>
<p> Його діло краса та величність, а правда Його пробуває навіки!  <p><br/>
<p> Він пам'ятку чудам Своїм учинив, милостивий та щедрий Господь!  <p><br/>
<p> Поживу дає Він для тих, хто боїться Його, заповіта Свого пам'ятає повік!  <p><br/>
<p> Силу чинів Своїх об'явив Він народові Своєму, щоб спадщину народів їм дати.  <p><br/>
<p> Діла рук Його правда та право, всі накази Його справедливі,  <p><br/>
<p> вони кріпкі на вічні віки, вони зроблені вірністю і правотою!  <p><br/>
<p> Послав Він Своєму народові визволення, заповіта Свого поставив навіки, святе та грізне Його Ймення!  <p><br/>
<p> Початок премудрости страх перед Господом, добрий розум у тих, хто виконує це, Його слава навіки стоїть!  <p><br/>
<p> Алілуя! Блажен муж, що боїться Господа, що заповіді Його любить!  <p><br/>
<p> Буде сильним насіння його на землі, буде поблагословлений рід безневинних!  <p><br/>
<p> Багатство й достаток у домі його, а правда його пробуває навіки!  <p><br/>
<p> Світло сходить у темряві для справедливих, Він ласкавий, і милостивий, і праведний!  <p><br/>
<p> Добрий муж милостивий та позичає, удержує справи свої справедливістю,  <p><br/>
<p> і навіки він не захитається, у вічній пам'яті праведний буде!  <p><br/>
<p> Не боїться він звістки лихої, його серце міцне, надію складає на Господа!  <p><br/>
<p> Уміцнене серце його не боїться, бо він бачить нещастя поміж ворогами своїми!  <p><br/>
<p> Він щедро убогим дає, його правда навіки стоїть, його ріг підіймається в славі!  <p><br/>
<p> Це бачить безбожний та гнівається, скрегоче зубами своїми та тане... Бажання безбожних загине!  <p><br/>
<p> Алілуя! Хваліте, Господні раби, хваліть ім'я Господа!  <p><br/>
<p> Нехай буде благословенне Господнє ім'я відтепер і навіки!  <p><br/>
<p> Від сходу сонця аж до заходу його прославляйте Господнє ім'я!  <p><br/>
<p> Господь підіймається над усі народи, Його слава понад небеса!  <p><br/>
<p> Хто подібний до Господа, нашого Бога, що мешкає на висоті,  <p><br/>
<p> та знижується, щоб побачити те, що на небесах і на землі?  <p><br/>
<p> Бідаря Він підводить із пороху, зо сміття підіймає нужденного,  <p><br/>
<p> щоб його посадити з вельможними, з вельможними люду Його!  <p><br/>
<p> Він неплідну в домі садовить за радісну матір дітей! Алілуя!  <p><br/>
<p> Як виходив ізраїль з Єгипту, від народу чужого дім Яковів,  <p><br/>
<p> Юда став за святиню Йому, а ізраїль Його пануванням!  <p><br/>
<p> Побачило море все це і побігло, Йордан повернувся назад!  <p><br/>
<p> Гори скакали, немов баранці, а пагірки немов ті ягнята!  <p><br/>
<p> Що тобі, море, що ти втікаєш? Йордане, що ти повернувся назад?  <p><br/>
<p> Чого скачете, гори, немов баранці, а пагірки мов ті ягнята?  <p><br/>
<p> Тремти, земле, перед Господнім лицем, перед лицем Бога Якова,  <p><br/>
<p> що скелю обертає в озеро водне, а кремінь на водне джерело!  <p><br/>
<p> Не нам, Господи, не нам, але Йменню Своєму дай славу за милість Твою, за правду Твою!  <p><br/>
<p> Пощо мають казати народи: Де ж то їхній Бог?  <p><br/>
<p> А Бог наш на небі, усе, що хотів, учинив.  <p><br/>
<p> Їхні божки срібло й золото, діло рук людських:  <p><br/>
<p> вони мають уста й не говорять, очі мають вони і не бачать,  <p><br/>
<p> мають уші й не чують, мають носа й без нюху,  <p><br/>
<p> мають руки та не дотикаються, мають ноги й не ходять, своїм горлом вони не говорять!  <p><br/>
<p> Нехай стануть такі, як вони, ті, хто їх виробляє, усі, хто надію на них покладає!  <p><br/>
<p> ізраїлю, надію складай лиш на Господа: Він їм поміч та щит їм!  <p><br/>
<p> Аароновий доме, надійтесь на Господа: Він їм поміч та щит їм!  <p><br/>
<p> Ті, що Господа боїтеся, надійтесь на Господа: Він їм поміч та щит їм!  <p><br/>
<p> Господь пам'ятає про нас, нехай поблагословить! Нехай поблагословить ізраїлів дім, нехай поблагословить Він дім Ааронів!  <p><br/>
<p> Нехай поблагословить Він тих, хто має до Господа страх, малих та великих!  <p><br/>
<p> Нехай вас розмножить Господь, вас і ваших дітей!  <p><br/>
<p> Благословенні ви в Господа, що вчинив небо й землю!  <p><br/>
<p> Небо, небо для Господа, а землю віддав синам людським!  <p><br/>
<p> Не мертві хвалитимуть Господа, ані ті всі, хто сходить у місце мовчання,  <p><br/>
<p> а ми благословлятимемо Господа відтепер й аж навіки! Алілуя!  <p><br/>
<p> Люблю я Господа, бо Він почув голос мій у благаннях моїх,  <p><br/>
<p> бо Він нахилив Своє ухо до мене, і я кликатиму в свої дні!  <p><br/>
<p> Болі смерти мене оточили і знайшли мене муки шеолу, нещастя та смуток знайшов я!  <p><br/>
<p> А я в ім'я Господа кличу: О Господи, визволи ж душу мою!  <p><br/>
<p> Господь милостивий та справедливий, і наш Бог милосердний!  <p><br/>
<p> Пильнує Господь недосвідчених, став я нужденний, та Він допоможе мені!  <p><br/>
<p> Вернися, о душе моя, до свого відпочинку, бо Господь робить добре тобі,  <p><br/>
<p> бо від смерти Ти визволив душу мою, від сльози моє око, ногу мою від спотикання.  <p><br/>
<p> Я ходитиму перед обличчям Господнім на землях живих!  <p><br/>
<p> Я вірив, коли говорив: Я сильно пригнічений!  <p><br/>
<p> Я сказав був у поспіху: Кожна людина говорить неправду!  <p><br/>
<p> Чим я відплачу Господеві за всі добродійства Його на мені?  <p><br/>
<p> Я чашу спасіння прийму, і прикличу Господнє ім'я!  <p><br/>
<p> Присяги свої Господеві я виконаю перед усім народом Його!  <p><br/>
<p> Дорога в очах Господа смерть богобійних Його!  <p><br/>
<p> О Господи, я бо Твій раб, я Твій раб, син Твоєї невільниці, Ти кайдани мої розв'язав!  <p><br/>
<p> Я жертву подяки Тобі принесу, і Господнім ім'ям буду кликати!  <p><br/>
<p> Присяги свої Господеві я виконаю перед усім народом Його,  <p><br/>
<p> на подвір'ях Господнього дому, посеред тебе, о Єрусалиме! Алілуя!  <p><br/>
<p> Хваліть Господа, всі племена, прославляйте Його, всі народи,  <p><br/>
<p> бо зміцнилось Його милосердя над нами, а правда Господня навіки! Алілуя!  <p><br/>
<p> Дякуйте Господу, добрий бо Він, бо навіки Його милосердя!  <p><br/>
<p> Нехай скаже ізраїль, бо навіки Його милосердя!  <p><br/>
<p> Нехай скаже дім Ааронів, бо навіки Його милосердя!  <p><br/>
<p> Нехай скажуть ті, хто боїться Господа, бо навіки Його милосердя!  <p><br/>
<p> У тісноті я кликав до Господа, і простором озвався до мене Господь!  <p><br/>
<p> Зо мною Господь не боюся нікого, що зробить людина мені?  <p><br/>
<p> Господь серед тих, що мені помагають, і побачу загибіль своїх ненависників.  <p><br/>
<p> Краще вдаватись до Господа, ніж надіятися на людину,  <p><br/>
<p> краще вдаватись до Господа, ніж надіятися на вельможних!  <p><br/>
<p> Всі народи мене оточили, я ж Господнім ім'ям їх понищив!  <p><br/>
<p> Оточили мене й обступили мене, я ж Господнім ім'ям їх понищив!  <p><br/>
<p> Оточили мене немов бджоли, та погасли вони, як терновий огонь, я бо Господнім ім'ям їх понищив!  <p><br/>
<p> Дошкульно попхнув ти мене на падіння, та Господь спас мене!  <p><br/>
<p> Господь моя сила та пісня, і став Він спасінням мені!  <p><br/>
<p> Голос співу й спасіння в наметах між праведників: Господня правиця виконує чуда!  <p><br/>
<p> Правиця Господня підноситься, правиця Господня виконує чуда!  <p><br/>
<p> Не помру, але житиму, і буду звіщати про чини Господні!  <p><br/>
<p> Покарати мене покарав був Господь, та смерти мені не завдав.  <p><br/>
<p> Відчиніте мені брами правди, я ними ввійду, буду славити Господа!  <p><br/>
<p> Це брама Господня, праведники в неї входять.  <p><br/>
<p> Я буду хвалити Тебе, бо озвався до мене, і став Ти спасінням мені!  <p><br/>
<p> Камінь, що його будівничі відкинули, той наріжним став каменем,  <p><br/>
<p> від Господа сталося це, і дивне воно в очах наших!  <p><br/>
<p> Це день, що його створив Господь, радіймо та тішмося в нім!  <p><br/>
<p> Просимо, Господи, спаси! Просимо, Господи, пощасти!  <p><br/>
<p> Благословен, хто гряде у Господнє ім'я! Благословляємо вас із Господнього дому!  <p><br/>
<p> Господь Бог, і засяяв Він нам. Прив'яжіте святковую жертву шнурами аж до наріжників жертівника!  <p><br/>
<p> Ти мій Бог, і я буду Тебе прославляти, мій Боже, я буду Тебе величати!  <p><br/>
<p> Дякуйте Господу, добрий бо Він, бо навіки Його милосердя!  <p><br/>
<p> Блаженні непорочні в дорозі, що ходять Законом Господнім!  <p><br/>
<p> Блаженні, хто держить свідоцтва Його, хто шукає Його всім серцем,  <p><br/>
<p> і хто кривди не робить, хто ходить путями Його!  <p><br/>
<p> Ти видав накази Свої, щоб виконувати пильно.  <p><br/>
<p> Коли б же дороги мої були певні, щоб держатись Твоїх постанов,  <p><br/>
<p> не буду тоді засоромлений я, як буду дивитись на всі Твої заповіді!  <p><br/>
<p> Щирим серцем я буду Тебе прославляти, як навчуся законів Твоїх справедливих.  <p><br/>
<p> Я буду держатись Твоїх постанов, не кидай же зовсім мене!  <p><br/>
<p> Чим додержить юнак у чистоті свою стежку? Як держатиметься Твоїх слів!  <p><br/>
<p> Цілим серцем своїм я шукаю Тебе, не дай же мені заблудитися від Твоїх заповідей!  <p><br/>
<p> Я в серці своїм заховав Твоє слово, щоб мені не грішити проти Тебе.  <p><br/>
<p> Благословен єси, Господи, навчи мене постанов Своїх!  <p><br/>
<p> Устами своїми я розповідаю про всі присуди уст Твоїх.  <p><br/>
<p> З дороги свідоцтв Твоїх радію я, як маєтком великим.  <p><br/>
<p> Про накази Твої розмовлятиму я, і на стежки Твої буду дивитись.  <p><br/>
<p> Я буду радіти Твоїми постановами, слова Твого не забуду!  <p><br/>
<p> Своєму рабові пощасти, щоб я жив, і я буду держатися слова Твого!  <p><br/>
<p> Відкрий мої очі, і хай чуда Закону Твого я побачу!  <p><br/>
<p> На землі я приходько, Своїх заповідей не ховай Ти від мене!  <p><br/>
<p> Омліває душа моя з туги за Твоїми законами кожного часу...  <p><br/>
<p> Насварив Ти проклятих отих гордунів, що вхиляються від Твоїх заповідей.  <p><br/>
<p> Відверни Ти від мене зневагу та сором, бо держуся свідоцтв Твоїх я!  <p><br/>
<p> Теж вельможі сидять та на мене змовляються, та Твій раб про постанови Твої розмовляє,  <p><br/>
<p> і свідоцтва Твої то потіха моя, то для мене дорадники!  <p><br/>
<p> Душа моя гнеться до пороху, за словом Своїм оживи Ти мене!  <p><br/>
<p> Про дороги свої я казав, і почув Ти мене, навчи Ти мене постанов Своїх!  <p><br/>
<p> Дай мені розуміти дорогу наказів Твоїх, і про чуда Твої я звіщатиму.  <p><br/>
<p> Розпливає зо смутку душа моя, постав мене згідно зо словом Своїм!  <p><br/>
<p> Дорогу неправди від мене відсунь, і дай мені з ласки Своєї Закона!  <p><br/>
<p> Я вибрав путь правди, закони Твої біля себе поставив.  <p><br/>
<p> До свідоцтв Твоїх я приєднався, Господи, не посором же мене!  <p><br/>
<p> Буду бігти шляхом Твоїх заповідей, бо пошириш Ти серце моє.  <p><br/>
<p> Путь Своїх постанов покажи мені, Господи, і я буду держатись її до кінця!  <p><br/>
<p> Дай мені зрозуміти, і нехай я держуся Закону Твого, і всім серцем я буду триматись його!  <p><br/>
<p> Провадь мене стежкою Твоїх заповідей, бо в ній я знайшов уподобу.  <p><br/>
<p> Серце моє прихили до свідоцтв Твоїх, а не до користи.  <p><br/>
<p> Відверни мої очі, щоб марноти не бачили, на дорозі Своїй оживи Ти мене!  <p><br/>
<p> Для Свого раба сповни слово Своє, що на страх Твій воно.  <p><br/>
<p> Відверни Ти від мене зневагу, якої боюся, бо добрі закони Твої.  <p><br/>
<p> Ось я прагну наказів Твоїх, оживи мене правдою Своєю!  <p><br/>
<p> і хай зійде на мене, о Господи, милість Твоя, спасіння Твоє, згідно з словом Твоїм,  <p><br/>
<p> і нехай відповім я тому, хто словом ганьбить мене, бо надіюсь на слово Твоє!  <p><br/>
<p> і не відіймай з моїх уст слова правди ніколи, бо я жду Твоїх присудів!  <p><br/>
<p> А я буду держатися завжди Закону Твого, на вічні віки!  <p><br/>
<p> і буду ходити в широкості, бо наказів Твоїх я шукаю.  <p><br/>
<p> і буду я перед царями звіщати про свідоцтва Твої, й не зазнаю я сорому!  <p><br/>
<p> і буду я розкошувати Твоїми заповідями, бо їх полюбив,  <p><br/>
<p> і я руки свої простягну до Твоїх заповідей, бо їх полюбив, і буду роздумувати про Твої постанови!  <p><br/>
<p> Пам'ятай про те слово Своєму рабові, що його наказав Ти чекати мені.  <p><br/>
<p> Це розрада моя в моїм горі, як слово Твоє оживляє мене.  <p><br/>
<p> Гордуни насміхалися з мене занадто, та я не відступив від Закону Твого!  <p><br/>
<p> Твої присуди я пам'ятаю відвіку, о Господи, і радію!  <p><br/>
<p> Буря мене обгорнула через нечестивих, що Закона Твого опускають!  <p><br/>
<p> Співи для мене Твої постанови у домі моєї мандрівки.  <p><br/>
<p> Я вночі пам'ятаю ім'я Твоє, Господи, і держуся Закону Твого!  <p><br/>
<p> Оце сталось мені, бо наказів Твоїх я держуся.  <p><br/>
<p> Я сказав: Моя доля, о Господи, щоб держатись мені Твоїх слів.  <p><br/>
<p> Я благаю Тебе цілим серцем: Учини мені милість за словом Своїм!  <p><br/>
<p> Я розважив дороги свої, й до свідоцтв Твоїх ноги свої звернув.  <p><br/>
<p> Я спішу й не барюся виконувати Твої заповіді.  <p><br/>
<p> Тенета безбожних мене оточили, та я не забув про Закона Твого.  <p><br/>
<p> Опівночі встаю я, щоб скласти подяку Тобі за присуди правди Твоєї.  <p><br/>
<p> Я приятель всім, хто боїться Тебе, й хто накази Твої береже!  <p><br/>
<p> Милосердя Твого, о Господи, повна земля, навчи Ти мене Своїх постанов!  <p><br/>
<p> Ти з рабом Своїм добре зробив, Господи, за словом Своїм.  <p><br/>
<p> Навчи мене доброго розуму та познавання, бо в заповіді Твої вірую я!  <p><br/>
<p> Доки я не страждав, блудив був, та тепер я держусь Твого слова.  <p><br/>
<p> Ти добрий, і чиниш добро, навчи Ти мене Своїх постанов!  <p><br/>
<p> Гордуни вимишляють на мене неправду, а я цілим серцем держуся наказів Твоїх.  <p><br/>
<p> Зробилось нечуле, як лій, їхнє серце, а я розкошую з Закону Твого.  <p><br/>
<p> Добре мені, що я змучений був, щоб навчитися Твоїх постанов!  <p><br/>
<p> Ліпший для мене Закон Твоїх уст, аніж тисячі золота й срібла.  <p><br/>
<p> Руки Твої створили мене й збудували мене, подай мені розуму, й хай я навчусь Твоїх заповідей!  <p><br/>
<p> Хто боїться Тебе, ті побачать мене та й зрадіють, бо я Твого слова чекаю!  <p><br/>
<p> Знаю я, Господи, що справедливі були Твої присуди, і справедливо мене понижав Ти.  <p><br/>
<p> Нехай буде милість Твоя на розраду мені, за словом Твоїм до Свого раба.  <p><br/>
<p> Нехай зійде на мене Твоє милосердя, й я житиму, бо Закон Твій розрада моя.  <p><br/>
<p> Нехай гордуни посоромлені будуть, бо робили нечесно, а я буду роздумувати про накази Твої.  <p><br/>
<p> До мене повернуться ті, хто боїться Тебе, і пізнають свідоцтва Твої.  <p><br/>
<p> Нехай серце моє буде чисте в Твоїх постановах, щоб я не посоромився!  <p><br/>
<p> Душа моя слабне від туги за спасінням Твоїм, чекаю я слова Твого!  <p><br/>
<p> За словом Твоїм гаснуть очі мої та питають: Коли Ти потішиш мене?...  <p><br/>
<p> Хоч я став, як той міх у диму, та Твоїх постанов не забув.  <p><br/>
<p> Скільки днів для Твого раба? Коли присуда зробиш моїм переслідникам?  <p><br/>
<p> Гордуни покопали були мені ями, що не за Законом Твоїм.  <p><br/>
<p> Усі Твої заповіді справедливі; неправдиво мене переслідують, допоможи Ти мені!  <p><br/>
<p> Малощо не погубили мене на землі, та я не покинув наказів Твоїх!  <p><br/>
<p> Оживи Ти мене за Своїм милосердям, і я буду триматися свідчення уст Твоїх!  <p><br/>
<p> Навіки, о Господи, слово Твоє в небесах пробуває.  <p><br/>
<p> З роду в рід Твоя правда; Ти землю поставив і стала вона,  <p><br/>
<p> усі за Твоїми судами сьогодні стоять, бо раби Твої всі.  <p><br/>
<p> Коли б не Закон Твій, розрада моя, то я був би загинув в недолі своїй!  <p><br/>
<p> Я повік не забуду наказів Твоїх, бо Ти ними мене оживляєш.  <p><br/>
<p> Твій я, спаси Ти мене, бо наказів Твоїх я шукаю!  <p><br/>
<p> Чекають безбожні забити мене, а я про свідоцтва Твої розважаю.  <p><br/>
<p> Я бачив кінець усього досконалого, але Твоя заповідь вельми широка!  <p><br/>
<p> Як я кохаю Закона Твого, цілий день він розмова моя!  <p><br/>
<p> Твоя заповідь робить мудрішим мене від моїх ворогів, вона бо навіки моя!  <p><br/>
<p> Я став розумніший за всіх своїх учителів, бо свідоцтва Твої то розмова моя!  <p><br/>
<p> Став я мудріший за старших, бо держуся наказів Твоїх!  <p><br/>
<p> Я від кожної злої дороги повстримую ноги свої, щоб держатися слова Твого.  <p><br/>
<p> Я не ухиляюся від Твоїх присудів, Ти бо навчаєш мене.  <p><br/>
<p> Яке то солодке слово Твоє для мого піднебіння, солодше від меду воно моїм устам!  <p><br/>
<p> Від наказів Твоїх я мудріший стаю, тому то ненавиджу всяку дорогу неправди!  <p><br/>
<p> Для моєї ноги Твоє слово світильник, то світло для стежки моєї.  <p><br/>
<p> Я присяг і дотримаю, що буду держатися присудів правди Твоєї.  <p><br/>
<p> Перемучений я аж занадто, за словом Своїм оживи мене, Господи!  <p><br/>
<p> Хай же будуть приємні Тобі жертви уст моїх, Господи, і навчи Ти мене Своїх присудів!  <p><br/>
<p> У небезпеці душа моя завжди, але я Закону Твого не забув.  <p><br/>
<p> Безбожні поставили пастку на мене, та я не зблудив від наказів Твоїх.  <p><br/>
<p> Я навіки свідоцтва Твої вспадкував, бо вони радість серця мого.  <p><br/>
<p> Я серце своє нахилив, щоб чинити Твої постанови, повік, до кінця.  <p><br/>
<p> Сумнівне ненавиджу я, а Закона Твого покохав.  <p><br/>
<p> Ти моя охорона та щит мій, чекаю я слова Твого.  <p><br/>
<p> Відступіться від мене, злочинці, і я буду держатися заповідей мого Бога!  <p><br/>
<p> За словом Своїм підіпри Ти мене, і я житиму, і в надії моїй не завдай мені сорому!  <p><br/>
<p> Підкріпи Ти мене і спасуся, і я буду дивитися завжди в Твої постанови!  <p><br/>
<p> Ти погорджуєш усіма, хто від Твоїх постанов відступає, бо хитрощі їхні неправда.  <p><br/>
<p> Всіх безбожних землі відкидаєш, як жужель, тому покохав я свідоцтва Твої.  <p><br/>
<p> Зо страху Твого моє тіло тремтить, й я боюсь Твоїх присудів!  <p><br/>
<p> Я право та правду чиню, щоб мене не віддав Ти моїм переслідникам.  <p><br/>
<p> Поручи Ти на добре Свого раба, щоб мене гордуни не гнобили.  <p><br/>
<p> Гаснуть очі мої за спасінням Твоїм та за словом правди Твоєї.  <p><br/>
<p> Учини ж Ти Своєму рабові за Своїм милосердям, і навчи Ти мене Своїх постанов!  <p><br/>
<p> Я раб Твій, і зроби мене мудрим, і свідоцтва Твої буду знати!  <p><br/>
<p> Це для Господа час, щоб діяти: Закона Твого уневажнили.  <p><br/>
<p> Тому я люблю Твої заповіді більш від золота й щирого золота.  <p><br/>
<p> Тому всі накази Твої уважаю за слушні, а кожну дорогу неправди ненавиджу!  <p><br/>
<p> Чудові свідоцтва Твої, тому то душа моя держиться їх.  <p><br/>
<p> Вхід у слова Твої світло дає, недосвідчених мудрими робить.  <p><br/>
<p> Я уста свої розкриваю й повітря ковтаю, бо чую жадобу до Твоїх заповідей.  <p><br/>
<p> Обернися до мене та будь милостивий мені, Як чиниш Ти тим, хто кохає імення Твоє.  <p><br/>
<p> Своїм словом зміцни мої кроки, і не дай панувати надо мною ніякому прогріхові.  <p><br/>
<p> Від людського утиску визволь мене, і нехай я держуся наказів Твоїх!  <p><br/>
<p> Хай засяє лице Твоє на Твого раба, і навчи Ти мене уставів Своїх!  <p><br/>
<p> Пливуть водні потоки з очей моїх, бо Твого Закону не додержують...  <p><br/>
<p> Ти праведний, Господи, і прямі Твої присуди,  <p><br/>
<p> бо Ти наказав справедливі свідоцтва Свої й щиру правду!  <p><br/>
<p> Нищить мене моя ревність, бо мої вороги позабували слова Твої.  <p><br/>
<p> Вельми очищене слово Твоє, і Твій раб його любить.  <p><br/>
<p> Я малий і погорджений, та не забуваю наказів Твоїх.  <p><br/>
<p> Правда Твоя правда вічна, а Закон Твій то істина.  <p><br/>
<p> Недоля та утиск мене обгорнули, але Твої заповіді моя розкіш!  <p><br/>
<p> Правда свідоцтв Твоїх вічна, подай мені розуму, й буду я жити!  <p><br/>
<p> Цілим серцем я кличу: почуй мене, Господи, і я буду держатись уставів Твоїх!  <p><br/>
<p> Я кличу до Тебе, спаси Ти мене, і я буду держатись свідоцтв Твоїх!  <p><br/>
<p> Світанок я випередив та й вже кличу, Твого слова чекаю.  <p><br/>
<p> Мої очі сторожі нічні випереджують, щоб про слово Твоє розмовляти.  <p><br/>
<p> Почуй же мій голос з Свого милосердя, о Господи, оживи Ти мене з Свого присуду!  <p><br/>
<p> Наближаться ті, що за чином ганебним ганяють, від Закону Твого далекі,  <p><br/>
<p> та близький Ти, о Господи, а всі Твої заповіді справедливість!  <p><br/>
<p> Віддавна я знаю свідоцтва Твої, бо навіки Ти їх заклав!  <p><br/>
<p> Подивись на недолю мою та мене порятуй, бо я не забуваю Закону Твого!  <p><br/>
<p> Вступися за справу мою й мене визволи, за словом Своїм оживи Ти мене!  <p><br/>
<p> Від безбожних спасіння далеке, бо вони не шукають Твоїх постанов.  <p><br/>
<p> Велике Твоє милосердя, о Господи, оживи Ти мене з Свого присуду!  <p><br/>
<p> Багато моїх переслідників та ворогів моїх, але від свідоцтв Твоїх не відхиляюсь!  <p><br/>
<p> Бачив я зрадників й бридився ними, бо не держать вони Твого слова.  <p><br/>
<p> Подивися: люблю я накази Твої, за милосердям Своїм оживи мене, Господи!  <p><br/>
<p> Правда підвалина слова Твого, а присуди правди Твоєї навіки.  <p><br/>
<p> Безневинно вельможі мене переслідують, та серце моє Твого слова боїться.  <p><br/>
<p> Радію я словом Твоїм, ніби здобич велику знайшов.  <p><br/>
<p> Я неправду ненавиджу й бриджуся нею, покохав я Закона Твого!  <p><br/>
<p> Сім раз денно я славлю Тебе через присуди правди Твоєї.  <p><br/>
<p> Мир великий для тих, хто кохає Закона Твого, і не мають вони спотикання.  <p><br/>
<p> На спасіння Твоє я надіюся, Господи, і Твої заповіді виконую.  <p><br/>
<p> Душа моя держить свідоцтва Твої, і я сильно люблю їх.  <p><br/>
<p> Я держуся наказів Твоїх та свідоцтв Твоїх, бо перед Тобою мої всі дороги!  <p><br/>
<p> Благання моє хай наблизиться перед лице Твоє, Господи, за словом Своїм подай мені розуму!  <p><br/>
<p> Нехай прийде молитва моя перед лице Твоє, за словом Своїм мене визволь!  <p><br/>
<p> Нехай уста мої вимовляють хвалу, бо уставів Своїх Ти навчаєш мене.  <p><br/>
<p> Хай язик мій звіщатиме слово Твоє, бо всі Твої заповіді справедливість.  <p><br/>
<p> Нехай буде рука Твоя в поміч мені, бо я вибрав накази Твої.  <p><br/>
<p> Я прагну спасіння Твого, о Господи, а Закон Твій то розкіш моя!  <p><br/>
<p> Хай душа моя буде жива, і хай славить Тебе, а Твій присуд нехай допоможе мені!  <p><br/>
<p> Я блукаю, немов та овечка загублена, пошукай же Свого раба, бо я не забув Твоїх заповідей!...  <p><br/>
<p> Пісня прочан. Я кликав до Господа в горі своїм, і Він мене вислухав,  <p><br/>
<p> Господи, визволь же душу мою від губи неправдивої, від язика зрадливого!  <p><br/>
<p> Що Тобі дасть, або що для Тебе додасть лукавий язик?  <p><br/>
<p> Загострені стріли потужного із ялівцевим вугіллям!  <p><br/>
<p> Горе мені, що замешкую в Мешеху, що живу із шатрами Кедару!  <p><br/>
<p> Довго душа моя перебувала собі разом з тими, хто ненавидить мир:  <p><br/>
<p> я за мир, та коли говорю, то вони за війну!  <p><br/>
<p> Пісня прочан. Свої очі я зводжу на гори, звідки прийде мені допомога,  <p><br/>
<p> мені допомога від Господа, що вчинив небо й землю!  <p><br/>
<p> Він не дасть захитатись нозі твоїй, не здрімає твій Сторож:  <p><br/>
<p> оце не дрімає й не спить Сторож ізраїлів!  <p><br/>
<p> Господь то твій Сторож, Господь твоя тінь при правиці твоїй,  <p><br/>
<p> удень сонце не вдарить тебе, ані місяць вночі!  <p><br/>
<p> Господь стерегтиме тебе від усякого зла, стерегтиме Він душу твою,  <p><br/>
<p> Господь стерегтиме твій вихід та вхід відтепер аж навіки!  <p><br/>
<p> Пісня прочан. Давидова. Я радів, як казали мені: Ходімо до дому Господнього!  <p><br/>
<p> Ноги наші стояли в воротях Твоїх, Єрусалиме.  <p><br/>
<p> Єрусалиме, збудований ти як те місто, що злучене разом,  <p><br/>
<p> куди сходять племена, племена Господні, щоб свідчити ізраїлеві, щоб іменню Господньому дякувати!  <p><br/>
<p> Бо то там на престолах для суду сидять, на престолах дому Давидового.  <p><br/>
<p> Миру бажайте для Єрусалиму: Нехай будуть безпечні, хто любить тебе!  <p><br/>
<p> Нехай буде мир у твоїх передмур'ях, безпека в палатах твоїх!  <p><br/>
<p> Ради братті моєї та друзів моїх я буду казати: Мир тобі!  <p><br/>
<p> Ради дому Господа, нашого Бога, я буду шукати для тебе добра!  <p><br/>
<p> Пісня прочан. Свої очі я зводжу до Тебе, що на небесах пробуваєш!  <p><br/>
<p> Ото бо, як очі рабів до руки їх панів, як очі невільниці до руки її пані, отак наші очі до Господа, нашого Бога, аж поки не змилується Він над нами!  <p><br/>
<p> Помилуй нас, Господи, помилуй нас, бо погорди ми досить наситились!  <p><br/>
<p> Душа наша наситилась досить собі: від безпечних наруги, від пишних погорди!...  <p><br/>
<p> Пісня прочан. Давидова. Коли б не Господь, що був з нами нехай но ізраїль повість!  <p><br/>
<p> коли б не Господь, що був з нами, як повстала була на нас людина,  <p><br/>
<p> то нас поковтали б живцем, коли розпалився на нас їхній гнів,  <p><br/>
<p> то нас позаливала б вода, душу нашу потік перейшов би,  <p><br/>
<p> душу нашу тоді перейшла б та бурхлива вода!  <p><br/>
<p> Благословенний Господь, що не дав нас на здобич для їхніх зубів!  <p><br/>
<p> Душа наша, як птах, урятувалась із сільця птахоловів, сільце розірвалось, а ми врятувались!  <p><br/>
<p> Наша поміч ув імені Господа, що вчинив небо й землю!  <p><br/>
<p> Пісня прочан. Ті, хто надію складає на Господа, вони як Сіонська гора, яка не захитається, яка буде стояти повік!  <p><br/>
<p> Єрусалим, гори круг нього, а Господь круг народу Свого відтепер й аж навіки!  <p><br/>
<p> Не спочине бо берло нечестя на долі тих праведних, щоб праведні не простягли своїх рук до неправди.  <p><br/>
<p> Зроби ж, Господи, добре для добрих, та для простосердих!  <p><br/>
<p> Тих же, що збочують на свої манівці, нехай їх провадить Господь разом із беззаконцями! Мир на ізраїля!  <p><br/>
<p> Пісня прочан. Як вертався Господь із полоном Сіону, то були ми немов би у сні...  <p><br/>
<p> Наші уста тоді були повні веселощів, а язик наш співання! Казали тоді між народами: Велике вчинив Господь з ними!  <p><br/>
<p> Велике вчинив Господь з нами, були радісні ми!  <p><br/>
<p> Вернися ж із нашим полоном, о Господи, немов ті джерела, на південь!  <p><br/>
<p> Хто сіє з слізьми, зо співом той жне:  <p><br/>
<p> все ходить та плаче, хто носить торбину насіння на посів, та вернеться з співом, хто носить снопи свої!  <p><br/>
<p> Пісня прочан. Соломонова. Коли дому Господь не будує, даремно працюють його будівничі при ньому! Коли міста Господь не пильнує, даремно сторожа чуває!  <p><br/>
<p> Даремно вам рано вставати, допізна сидіти, їсти хліб загорьований, Він і в спанні подасть другові Своєму!  <p><br/>
<p> Діти спадщина Господнє, плід утроби нагорода!  <p><br/>
<p> Як стріли в руках того велетня, так і сини молоді:  <p><br/>
<p> блаженний той муж, що сагайдака свого ними наповнив, не будуть такі посоромлені, коли в брамі вони говоритимуть із ворогами!  <p><br/>
<p> Пісня прочан. Блажен кожен, хто боїться Господа, хто ходить путями Його!  <p><br/>
<p> Коли труд своїх рук будеш їсти, блажен ти, і добре тобі!  <p><br/>
<p> Твоя жінка в кутах твого дому як та виноградина плідна, твої діти навколо твого стола немов саджанці ті оливкові!  <p><br/>
<p> Оце так буде поблагословлений муж, що боїться він Господа!  <p><br/>
<p> Нехай поблагословить тебе Господь із Сіону, і побачиш добро Єрусалиму по всі дні свого життя,  <p><br/>
<p> і побачиш онуків своїх! Мир на ізраїля!  <p><br/>
<p> Пісня прочан. Багато гнобили мене від юнацтва мого, нехай но ізраїль повість!  <p><br/>
<p> Багато гнобили мене від юнацтва мого, та мене не подужали!  <p><br/>
<p> Орали були на хребті моїм плугатарі, поклали вони довгі борозни,  <p><br/>
<p> та Господь справедливий, Він шнури безбожних порвав!  <p><br/>
<p> Нехай посоромлені будуть, і хай повідступають назад усі ті, хто Сіона ненавидить!  <p><br/>
<p> Бодай стали вони, як трава на дахах, що всихає вона, поки виросте,  <p><br/>
<p> що нею жмені своєї жнець не наповнить, ані оберемка свого в'язальник,  <p><br/>
<p> і не скаже прохожий до них: Благословення Господнє на вас, благословляємо вас ім'ям Господа!  <p><br/>
<p> Пісня прочан. З глибини я взиваю до Тебе, о Господи:  <p><br/>
<p> Господи, почуй же мій голос! Нехай уші Твої будуть чулі на голос благання мого!  <p><br/>
<p> Якщо, Господи, будеш зважати на беззаконня, хто встоїть, Владико?  <p><br/>
<p> Бо в Тебе пробачення, щоб боятись Тебе...  <p><br/>
<p> Я надіюсь на Господа, має надію душа моя, і на слово Його я вповаю.  <p><br/>
<p> Виглядає душа моя Господа більш, ніж поранку сторожа, що до ранку вона стереже.  <p><br/>
<p> Хай надію складає ізраїль на Господа, бо з Господом милість, і велике визволення з Ним,  <p><br/>
<p> і ізраїля визволить Він від усіх його прогріхів!  <p><br/>
<p> Пісня прочан. Давидова. Господи, серце моє не пишнилось, і очі мої не підносились, і я не ганявсь за речами, що більші й дивніші над мене!  <p><br/>
<p> Таж я втихомирював і заспокоював душу свою, як дитя, від перс мами своєї відлучене, як дитина відлучена в мене душа моя!  <p><br/>
<p> Хай надію складає ізраїль на Господа відтепер аж навіки!  <p><br/>
<p> Пісня прочан. Згадай, Господи, про Давида, про всі його муки,  <p><br/>
<p> що клявсь Господеві, присягався був Сильному Якова:  <p><br/>
<p> Не ввійду я в намет свого дому, не зійду я на ложе постелі своєї,  <p><br/>
<p> не дам сну своїм очам, дрімання повікам своїм,  <p><br/>
<p> аж поки не знайду я для Господа місця, місця перебування для Сильного Якова!  <p><br/>
<p> Ось ми чули про Нього в Ефрафі, на Яарських полях ми знайшли Його.  <p><br/>
<p> Увійдім же в мешкання Його, поклонімось підніжкові ніг Його!  <p><br/>
<p> Встань же Господи, йди до Свого відпочинку, Ти й ковчег сили Твоєї!  <p><br/>
<p> Священики Твої хай зодягнуться в правду, і будуть співати Твої богобійні!  <p><br/>
<p> Ради Давида, Свого раба, не відвертай лиця від Свого помазанця.  <p><br/>
<p> Господь присягнув був Давидові правду, і не відступить від неї: Від плоду утроби твоєї Я посаджу на престолі твоїм!  <p><br/>
<p> Якщо будуть синове твої пильнувати Мого заповіта й свідоцтва Мого, що його Я навчатиму їх, то й сини їхні на вічні віки будуть сидіти на троні твоїм!  <p><br/>
<p> Бо вибрав Сіона Господь, уподобав його на оселю Собі:  <p><br/>
<p> То місце Мого відпочинку на вічні віки, пробуватиму тут, бо його уподобав,  <p><br/>
<p> поживу його щедро благословлю, і хлібом убогих його нагодую!  <p><br/>
<p> Священиків його зодягну у спасіння, а його богобійні співатимуть радісно.  <p><br/>
<p> Я там вирощу рога Давидового, для Свого помазанця вготую світильника,  <p><br/>
<p> ворогів його соромом позодягаю, а на ньому корона його буде сяяти!  <p><br/>
<p> Пісня прочан. Давидова. Оце яке добре та гарне яке, щоб жити братам однокупно!  <p><br/>
<p> Воно як та добра олива на голову, що спливає на бороду, Ааронову бороду, що спливає на кінці одежі його!  <p><br/>
<p> Воно як хермонська роса, що спадає на гори Сіону, бо там наказав Господь благословення, повіквічне життя!  <p><br/>
<p> Пісня прочан. Поблагословіть оце Господа, всі раби Господні, що по ночах у домі Господньому ви стоїте!  <p><br/>
<p> Ваші руки здійміть до святині, і Господа благословіть!  <p><br/>
<p> Нехай поблагословить тебе із Сіону Господь, що вчинив небо й землю!  <p><br/>
<p> Алілуя! Хваліте Господнє ім'я, хваліте, Господні раби,  <p><br/>
<p> що стоїте в домі Господньому, на подвір'ях дому нашого Бога!  <p><br/>
<p> Хваліть Господа, бо добрий Господь, співайте іменню Його, бо приємне воно,  <p><br/>
<p> бо вибрав Господь собі Якова, ізраїля на власність Свою!  <p><br/>
<p> Знаю бо я, що Господь і Владика наш більший від богів усіх!  <p><br/>
<p> Все, що хоче Господь, те Він чинить на небі та на землі, на морях та по всяких глибинах!  <p><br/>
<p> Підіймає Він хмари від краю землі, блискавиці вчинив для дощу, випроваджує вітер з запасів Своїх.  <p><br/>
<p> Він позабивав перворідних Єгипту, від людини аж до скотини.  <p><br/>
<p> Він послав між Єгипет ознаки та чуда, на фараона і на рабів всіх його.  <p><br/>
<p> Він уразив багато народів, і потужних царів повбивав:  <p><br/>
<p> Сигона, царя амореян, і Оґа, Башану царя, та всіх ханаанських царів.  <p><br/>
<p> і Він дав їхню землю спадщиною, на спадок ізраїлеві, Своєму народові.  <p><br/>
<p> Господи, Ймення Твоє віковічне, Господи, пам'ять Твоя з роду в рід!  <p><br/>
<p> Бо буде судити Господь Свій народ, та змилосердиться Він над Своїми рабами.  <p><br/>
<p> Божки людів то срібло та золото, діло рук людських:  <p><br/>
<p> вони мають уста й не говорять, очі мають вони і не бачать,  <p><br/>
<p> мають уші й не чують, в їхніх устах нема віддиху!  <p><br/>
<p> Нехай стануть такі, як вони, ті, хто їх виробляє, усі, хто надію на них покладає!  <p><br/>
<p> Доме ізраїлів, благословіть Господа! Аароновий доме, благословіть Господа!  <p><br/>
<p> Доме Левіїв, благословіть Господа! Хто боїться Господа, благословіть Господа!  <p><br/>
<p> Благословенний Господь від Сіону, що мешкає в Єрусалимі! Алілуя!  <p><br/>
<p> Дякуйте Господу, добрий бо Він, бо навіки Його милосердя!  <p><br/>
<p> Дякуйте Богу богів, бо навіки Його милосердя!  <p><br/>
<p> Дякуйте Владиці владик, бо навіки Його милосердя!  <p><br/>
<p> Тому, хто чуда великі Єдиний вчиняє, бо навіки Його милосердя!  <p><br/>
<p> Хто розумом небо вчинив, бо навіки Його милосердя!  <p><br/>
<p> Хто землю простяг над водою, бо навіки Його милосердя!  <p><br/>
<p> Хто світила великі вчинив, бо навіки Його милосердя!  <p><br/>
<p> сонце, щоб вдень панувало воно, бо навіки Його милосердя!  <p><br/>
<p> місяця й зорі, щоб вони панували вночі, бо навіки Його милосердя!  <p><br/>
<p> Хто Єгипет побив був у їхніх перворідних, бо навіки Його милосердя!  <p><br/>
<p> і ізраїля вивів з-між них, бо навіки Його милосердя!  <p><br/>
<p> рукою міцною й раменом простягненим, бо навіки Його милосердя!  <p><br/>
<p> Хто море Червоне розтяв на частини, бо навіки Його милосердя!  <p><br/>
<p> і серед нього ізраїля перепровадив, бо навіки Його милосердя!  <p><br/>
<p> і фараона та війська його вкинув у море Червоне, бо навіки Його милосердя!  <p><br/>
<p> Хто провадив народ Свій в пустині, бо навіки Його милосердя!  <p><br/>
<p> Хто великих царів повбивав, бо навіки Його милосердя!  <p><br/>
<p> і потужних царів перебив, бо навіки Його милосердя!  <p><br/>
<p> Сигона, царя амореян, бо навіки Його милосердя!  <p><br/>
<p> і Оґа, Башану царя, бо навіки Його милосердя!  <p><br/>
<p> і Хто землю їхню дав на спадщину, бо навіки Його милосердя!  <p><br/>
<p> на спадок ізраїлеві, Своєму рабові, бо навіки Його милосердя!  <p><br/>
<p> Хто про нас пам'ятав у пониженні нашім, бо навіки Його милосердя!  <p><br/>
<p> і від ворогів наших визволив нас, бо навіки Його милосердя!  <p><br/>
<p> Хто кожному тілові хліба дає, бо навіки Його милосердя!  <p><br/>
<p> Дякуйте Богу небесному, бо навіки Його милосердя!  <p><br/>
<p> Над річками Вавилонськими, там ми сиділи та й плакали, коли згадували про Сіона!  <p><br/>
<p> На вербах у ньому повісили ми свої арфи,  <p><br/>
<p> співу бо пісні від нас там жадали були поневолювачі наші, а веселощів наші мучителі: Заспівайте но нам із Сіонських пісень!  <p><br/>
<p> Як же зможемо ми заспівати Господнюю пісню в землі чужинця?  <p><br/>
<p> Якщо я забуду за тебе, о Єрусалиме, хай забуде за мене правиця моя!  <p><br/>
<p> Нехай мій язик до мого піднебіння прилипне, якщо я не буду тебе пам'ятати, якщо не поставлю я Єрусалима над радість найвищу свою!...  <p><br/>
<p> Пам'ятай же, о Господи, едомським синам про день Єрусалиму, як кричали вони: Руйнуйте, руйнуйте аж до підвалин його!...  <p><br/>
<p> Вавилонськая дочко, що маєш і ти ограбована бути, блажен, хто заплатить тобі за твій чин, що ти нам заподіяла!  <p><br/>
<p> Блажен, хто ухопить та порозбиває об скелю і твої немовлята!...  <p><br/>
<p> Давидів. Прославляю Тебе цілим серцем своїм, перед богами співаю Тобі!  <p><br/>
<p> Вклоняюсь до храму святого Твого, і славлю імення Твоє за Твоє милосердя й за правду Твою, бо звеличив Ти був над усе Своє Ймення та слово Своє!  <p><br/>
<p> Удень, як взиваю, почуєш мене, підбадьорюєш силою душу мою!  <p><br/>
<p> Усі земні царі прославлять Тебе, Господи, будуть, бо почують вони слово уст Твоїх,  <p><br/>
<p> і будуть співати про Господні дороги, бо слава Господня велика,  <p><br/>
<p> бо високий Господь, але бачить низького, а гордого Він пізнає іздалека!  <p><br/>
<p> Якщо серед тісноти піду, Ти оживиш мене, на лютість моїх ворогів пошлеш руку Свою, і правиця Твоя допоможе мені,  <p><br/>
<p> для мене Господь оце виконає! Твоя милість, о Господи, вічна, чинів Своєї руки не полиш!  <p><br/>
<p> Для дириґетна хору. Псалом Давидів. Господи, випробував Ти мене та й пізнав,  <p><br/>
<p> Ти знаєш сидіння моє та вставання моє, думку мою розумієш здалека.  <p><br/>
<p> Дорогу мою та лежання моє виміряєш, і Ти всі путі мої знаєш,  <p><br/>
<p> бо ще слова нема на моїм язиці, а вже, Господи, знаєш те все!  <p><br/>
<p> Оточив Ти мене ззаду й спереду, і руку Свою надо мною поклав.  <p><br/>
<p> Дивне знання над моє розуміння, високе воно, я його не подолаю!  <p><br/>
<p> Куди я від Духа Твого піду, і куди я втечу від Твого лиця?  <p><br/>
<p> Якщо я на небо зійду, то Ти там, або постелюся в шеолі ось Ти!  <p><br/>
<p> Понесуся на крилах зірниці, спочину я на кінці моря,  <p><br/>
<p> то рука Твоя й там попровадить мене, і мене буде тримати правиця Твоя!  <p><br/>
<p> Коли б я сказав: Тільки темрява вкриє мене, і ніч світло для мене,  <p><br/>
<p> то мене не закриє від Тебе і темрява, і ніч буде світити, як день, і темнота як світло!  <p><br/>
<p> Бо Ти вчинив нирки мої, Ти виткав мене в утробі матері моєї,  <p><br/>
<p> Прославляю Тебе, що я дивно утворений! Дивні діла Твої, і душа моя відає вельми про це!  <p><br/>
<p> і кості мої не сховались від Тебе, бо я вчинений був в укритті, я витканий був у глибинах землі!  <p><br/>
<p> Мого зародка бачили очі Твої, і до книги Твоєї записані всі мої члени та дні, що в них були вчинені, коли жодного з них не було...  <p><br/>
<p> Які дорогі мені стали думки Твої, Боже, як побільшилося їх число,  <p><br/>
<p> перелічую їх, численніші вони від піску! Як пробуджуюся, то я ще з Тобою.  <p><br/>
<p> Якби, Боже, вразив Ти безбожника, а ви, кровожерці, відступітесь від мене!  <p><br/>
<p> Вони називають підступно Тебе, Твої вороги на марноту пускаються!  <p><br/>
<p> Отож, ненавиджу Твоїх ненависників, Господи, і Твоїх заколотників бриджусь:  <p><br/>
<p> повною ненавистю я ненавиджу їх, вони стали мені ворогами!...  <p><br/>
<p> Випробуй, Боже, мене, і пізнай моє серце, досліди Ти мене, і пізнай мої задуми,  <p><br/>
<p> і побач, чи не йду я дорогою злою, і на вічну дорогу мене попровадь!  <p><br/>
<p> Для дириґетна хору. Псалом Давидів.  Визволь мене від людини лихої, о Господи, бережи мене від насильника,  <p><br/>
<p> що в серці своїм замишляють злі речі, що війни щодня викликають!  <p><br/>
<p> Вони гострять свого язика, як той вуж, отрута гадюча під їхніми устами! Села.  <p><br/>
<p> Пильнуй мене, Господи, від рук нечестивого, бережи мене від насильника, що задумали стопи мої захитати...  <p><br/>
<p> Чванливі сховали на мене тенета та шнури, розтягли свою сітку при стежці, сільця розмістили на мене! Села.  <p><br/>
<p> Я сказав Господеві: Ти Бог мій, почуй же, о Господи, голос благання мого!  <p><br/>
<p> Господи, Владико мій, сило мого спасіння, що в день бою покрив мою голову,  <p><br/>
<p> не виконай, Господи, бажань безбожного, не здійсни його задуму! Села.  <p><br/>
<p> Бодай голови не піднесли всі ті, хто мене оточив, бодай зло їхніх уст їх покрило!  <p><br/>
<p> Хай присок на них упаде, нехай кине Він їх до огню, до провалля, щоб не встали вони!...  <p><br/>
<p> Злоязична людина щоб міцною вона не була на землі, людина насильства бодай лихо спіймало її, щоб попхнути на погибіль!  <p><br/>
<p> Я знаю, що зробить Господь правосуддя убогому, присуд правдивий для бідних,  <p><br/>
<p> тільки праведні дякувати будуть іменню Твоєму, невинні сидітимуть перед обличчям Твоїм!  <p><br/>
<p> Псалом Давидів. Господи, кличу до Тебе, поспішися до мене, почуй же мій голос, як кличу до Тебе!  <p><br/>
<p> Нехай стане молитва моя як кадило перед лицем Твоїм, підношення рук моїх як жертва вечірня!  <p><br/>
<p> Поклади, Господи, сторожу на уста мої, стережи двері губ моїх!  <p><br/>
<p> Не дай нахилятися серцю моєму до речі лихої, щоб учинки робити безбожністю, із людьми, що чинять переступ, і щоб не ласувався я їхніми присмаками!  <p><br/>
<p> Як праведний вразить мене, то це милість, а докорить мені, це олива на голову, її не відкине моя голова, бо ще і молитва моя проти їхнього зла.  <p><br/>
<p> Їхні судді по скелі розкидані, та слова мої вчують, бо приємні вони...  <p><br/>
<p> Як дрова рубають й розколюють їх на землі, так розкидані наші кістки над отвором шеолу.  <p><br/>
<p> Бо до Тебе, о Господи, Владико, мої очі, на Тебе надіюсь не зруйновуй мого життя!  <p><br/>
<p> Бережи Ти від пастки мене, що на мене поставили, та від тенет переступників!  <p><br/>
<p> Хай безбожні попадають разом до сітки своєї, а я промину!  <p><br/>
<p> Псалом навчальний, Давида, коли був у печері. Молитва.  Мій голос до Господа, я кличу, мій голос до Господа, я благаю!  <p><br/>
<p> Перед обличчям Його виливаю я мову свою, про недолю свою я розказую перед обличчям Його,  <p><br/>
<p> коли омліває мій дух у мені. А Ти знаєш дорогу мою: на дорозі, якою ходжу, пастку для мене сховали!  <p><br/>
<p> Праворуч поглянь і побач: немає нікого знайомого, загинув притулок від мене, ніхто не питає за душу мою...  <p><br/>
<p> Я кличу до Тебе, о Господи, я кажу: Ти моє пристановище, доля моя у країні живих!  <p><br/>
<p> Прислухайся ж Ти до благання мого, бо зробився я зовсім нужденний! Визволь мене від моїх переслідників, бо стали сильніші від мене вони!  <p><br/>
<p> Виведи душу мою із в'язниці, щоб славити Ймення Твоє! Праведні оточать мене, як учиниш добро надо мною!  <p><br/>
<p> Псалом Давидів. Господи, вислухай молитву мою, почуй благання моє в Своїй вірності, у правді Своїй обізвися до мене!  <p><br/>
<p> і на суд не вступай із рабом Своїм, бо жоден живий перед обличчям Твоїм справедливим не буде!  <p><br/>
<p> Бо неприятель переслідує душу мою, топче живую мою до землі... Посадив мене в темряву, як мерців цього світу!  <p><br/>
<p> Омліває мій дух у мені, кам'яніє в нутрі моїм серце моє...  <p><br/>
<p> Я згадую дні стародавні, над усіми Твоїми чинами роздумую, говорю про діла Твоїх рук.  <p><br/>
<p> Я руки свої простягаю до Тебе, душа моя прагне Тебе, як води пересохла земля! Села.  <p><br/>
<p> Поспіши мене вислухати, Господи, дух мій кінчається! Не ховай Ти від мене обличчя Свого, і нехай я не буду подібний до тих, хто сходить до гробу!  <p><br/>
<p> Об'яви мені вранці Своє милосердя, бо на Тебе надіюсь, повідом Ти мене про дорогу, якою я маю ходити, бо до Тебе підношу я душу свою!  <p><br/>
<p> Урятуй мене, Господи, від моїх ворогів, бо до Тебе вдаюся!  <p><br/>
<p> Навчи мене волю чинити Твою, бо Ти Бог мій, добрий Дух Твій нехай попровадить мене по рівній землі!  <p><br/>
<p> Ради Ймення Свого, о Господи, оживи мене, Своєю правдою виведи душу мою від недолі!  <p><br/>
<p> А в Своїм милосерді понищ моїх ворогів, і вигуби всіх, хто ненавидить душу мою, бо я раб Твій!  <p><br/>
<p> Давидів. Благословенний Господь, моя скеля, що руки мої Він навчає до бою, пальці мої до війни!  <p><br/>
<p> Він моє милосердя й твердиня моя, фортеця моя та моя охорона мені, Він мій щит, і я до Нього вдаюся, Він мій народ підбиває під мене!  <p><br/>
<p> Господи, що то людина, що знаєш її, що то син людський, що зважаєш на нього?  <p><br/>
<p> Людина стала до пари подібна, її дні як та тінь проминуща!  <p><br/>
<p> Господи, нахили Своє небо, й зійди, доторкнися до гір, і вони задимують!  <p><br/>
<p> Заблищи блискавицею, й їх розпорош, пошли Свої стріли, і їх побентеж!  <p><br/>
<p> Пошли з висоти Свою руку, й мене порятуй, і визволь мене з вод великих, від руки чужинців,  <p><br/>
<p> що їхні уста промовляють неправду, а їхня правиця правиця зрадлива!  <p><br/>
<p> Боже, я пісню нову заспіваю Тобі, на арфі десятиструнній заграю Тобі,  <p><br/>
<p> що Ти перемогу царям подаєш, що рятуєш Давида, Свого раба, від лихого меча!  <p><br/>
<p> Порятуй же мене й збережи Ти мене від руки чужинців, що їхні уста промовляють марноту, а їхня правиця правиця зрадлива,  <p><br/>
<p> щоб були сини наші, немов саджанці, виплекані в їхній молодості, наші дочки немов ті наріжні стовпи, витесані на окрасу палати!  <p><br/>
<p> Повні наші комори, вони видають найрізніше, котяться тисячами наші вівці та кози, десятками тисяч по наших подвір'ях розплоджуються!  <p><br/>
<p> Ситі наші бики, немає пригод і немає хвороби, і на вулицях наших нема нарікань!  <p><br/>
<p> Блаженний народ, що йому так ведеться, блаженний народ, що Господь йому Бог!  <p><br/>
<p> Хвала Давидова. Я буду Тебе величати, о Боже мій, Царю, і благословлятиму Ймення Твоє повік-віку!  <p><br/>
<p> Я кожного дня Тебе благословлятиму, і хвалитиму Ймення Твоє повік-віку!  <p><br/>
<p> Великий Господь і прославлений вельми, і недослідиме величчя Його!  <p><br/>
<p> Рід родові буде хвалити діла Твої, і будуть могутність Твою виявляти!  <p><br/>
<p> Про пишну славу величчя Твого, про справи чудовні Твої розповім!  <p><br/>
<p> Будуть казати про силу грізних Твоїх чинів, а про велич Твою розповім я про неї.  <p><br/>
<p> Пам'ять про добрість велику Твою сповіщатимуть, і будуть співати про правду Твою!  <p><br/>
<p> Щедрий і милосердний Господь, довготерпеливий й многомилостивий,  <p><br/>
<p> Господь добрий до всіх, а Його милосердя на всі Його творива!  <p><br/>
<p> Тебе, Господи, славити будуть усі Твої творива, а святі Твої Тебе благословлятимуть,  <p><br/>
<p> про славу Царства Твого звіщатимуть, про могутність Твою говоритимуть,  <p><br/>
<p> щоб людським синам об'явити про могутність Його та про славу величчя Царства Його!  <p><br/>
<p> Царство Твоє царство всіх віків, а влада Твоя по всі роди!  <p><br/>
<p> Господь підпирає всіх падаючих, усіх зігнутих Він випростовує!  <p><br/>
<p> Очі всіх уповають на Тебе, і Ти їм поживу даєш своєчасно,  <p><br/>
<p> Ти руку Свою відкриваєш, і все, що живе, Ти зичливо годуєш!  <p><br/>
<p> Господь справедливий на кожній дорозі Своїй, і милостивий у всіх Своїх учинках,  <p><br/>
<p> Господь близький всім, хто взиває до Нього, хто правдою кличе Його!  <p><br/>
<p> Волю тих, хто боїться Його, Він сповняє, і благання їх чує та їм помагає,  <p><br/>
<p> Господь береже тих усіх, хто любить Його, а безбожних усіх Він понищить!  <p><br/>
<p> Славу Господню уста мої будуть звіщати, і благословлятиме кожне тіло святе Його Ймення на віки віків!  <p><br/>
<p> Алілуя! Хвали, душе моя, Господа,  <p><br/>
<p> хвалитиму Господа, поки живу, співатиму Богу моєму, аж поки існую!  <p><br/>
<p> Не надійтесь на князів, на людського сина, бо в ньому спасіння нема:  <p><br/>
<p> вийде дух його і він до своєї землі повертається, того дня його задуми гинуть!  <p><br/>
<p> Блаженний, кому його поміч Бог Яковів, що надія його на Господа, Бога його,  <p><br/>
<p> що небо та землю вчинив, море й усе, що є в них, що правди пильнує навіки,  <p><br/>
<p> правосуддя вчиняє покривдженим, що хліба голодним дає! Господь в'язнів розв'язує,  <p><br/>
<p> Господь очі сліпим відкриває, Господь випростовує зігнутих, Господь милує праведних!  <p><br/>
<p> Господь обороняє приходьків, сироту та вдовицю підтримує, а дорогу безбожних викривлює!  <p><br/>
<p> Хай царює навіки Господь, Бог твій, Сіоне, із роду у рід! Алілуя!  <p><br/>
<p> Хваліть Господа, добрий бо Він, виспівуйте нашому Богу, приємний бо Він, Йому подобає хвала!  <p><br/>
<p> Господь Єрусалима будує, збирає вигнанців ізраїлевих.  <p><br/>
<p> Він зламаносердих лікує, і їхні рани болючі обв'язує,  <p><br/>
<p> вираховує Він число зорям, і кожній із них дає ймення.  <p><br/>
<p> Великий Господь наш, та дужий на силі, Його мудрости міри нема!  <p><br/>
<p> Господь підіймає слухняних, безбожних понижує аж до землі.  <p><br/>
<p> Дайте відповідь Господу нашому вдячною піснею, заграйте для нашого Бога на гуслах:  <p><br/>
<p> Він хмарами небо вкриває, приготовлює дощ для землі, оброщує гори травою,  <p><br/>
<p> худобі дає її корм, воронятам чого вони кличуть!  <p><br/>
<p> Не в силі коня уподоба Його, і не в членах людини Його закохання,  <p><br/>
<p> Господь любить тих, хто боїться Його, хто надію складає на милість Його!  <p><br/>
<p> Хвали Господа, Єрусалиме, прославляй Свого Бога, Сіоне,  <p><br/>
<p> бо зміцняє Він засуви брам твоїх, синів твоїх благословляє в тобі,  <p><br/>
<p> чинить мир у границі твоїй, годує тебе пшеницею щирою,  <p><br/>
<p> посилає на землю наказа Свого, дуже швидко летить Його Слово!  <p><br/>
<p> Дає сніг, немов вовну, розпорошує паморозь, буцім то порох,  <p><br/>
<p> Він кидає лід Свій, немов ті кришки, і перед морозом Його хто устоїть?  <p><br/>
<p> Та Він пошле Своє слово, та й розтопить його, Своїм вітром повіє, вода потече!  <p><br/>
<p> Своє слово звіщає Він Якову, постанови Свої та Свої правосуддя ізраїлю:  <p><br/>
<p> для жодного люду Він так не зробив, той не знають вони правосуддя Його! Алілуя!  <p><br/>
<p> Алілуя! Хваліте Господа з небес, хваліте Його в висоті!  <p><br/>
<p> Хваліте Його, всі Його Анголи, хваліте Його, усі війська Його:  <p><br/>
<p> Хваліте Його, сонце й місяцю, хваліте Його, усі зорі ясні!  <p><br/>
<p> Хваліте Його, небеса із небес, та води, що над небесами!  <p><br/>
<p> Нехай Господа хвалять вони, бо Він наказав, і створились вони,  <p><br/>
<p> Він їх поставив на вічні віки, дав наказа, і не переступлять його!  <p><br/>
<p> Хваліть Господа також з землі: риби великі й безодні усі,  <p><br/>
<p> огонь та град, сніг та туман, вітер бурхливий, що виконує слово Його,  <p><br/>
<p> гори та пагірки всі, плідне дерево та всі кедрини,  <p><br/>
<p> звірина й вся худоба, все плазуюче та птаство крилате,  <p><br/>
<p> земні царі й всі народи, князі та всі судді землі,  <p><br/>
<p> юнаки та дівиці, старі разом із дітьми,  <p><br/>
<p> нехай усі хвалять Господнє ім'я, бо Його тільки Ймення звеличилось, величність Його на землі й небесах!  <p><br/>
<p> Він рога народу Своєму підніс! Слава всім богобійним Його, дітям ізраїлевим, народові, що до Нього близький! Алілуя!  <p><br/>
<p> Алілуя! Заспівайте для Господа пісню нову, Йому слава на зборах святих!  <p><br/>
<p> Хай ізраїль радіє Творцем своїм, хай Царем своїм тішаться діти Сіону!  <p><br/>
<p> Нехай славлять ім'я Його танцем, нехай вигравають для Нього на бубні та гуслах,  <p><br/>
<p> бо знаходить Господь уподобу в народі Своїм, прикрашає покірних спасінням!  <p><br/>
<p> Хай радіють у славі святі, хай співають на ложах своїх,  <p><br/>
<p> прославлення Бога на їхніх устах, а меч обосічний ув їхніх руках,  <p><br/>
<p> щоб чинити між племенами помсту, між народами кари,  <p><br/>
<p> щоб їхніх царів пов'язати кайданами, а їхніх вельмож ланцюгами,  <p><br/>
<p> щоб між ними чинити суд написаний! Він величність для всіх богобійних! Алілуя! <p><br/>
<p> Алілуя! Хваліть Бога в святині Його, хваліте Його на могутнім Його небозводі!  <p><br/>
<p> Хваліте Його за чини могутні Його, хваліте Його за могутню величність Його!  <p><br/>
<p> Хваліте Його звуком трубним, хваліте Його на арфі та гуслах!  <p><br/>
<p> Хваліте Його на бубні та танцем, хваліте Його на струнах та флейті!  <p><br/>
<p> Хваліте Його на цимбалах дзвінких, хваліте Його на цимбалах гучних!  <p><br/>
<p> Все, що дихає, хай Господа хвалить! Алілуя!  <p><br/>
</body></html>
