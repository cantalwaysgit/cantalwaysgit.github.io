<!doctype html> <html> <body>
<p> Sa kalouvinaka na tamata sa sega ni muria tiko na nodra i vakasala na tamata ca, se tu ena nodra tikina nai valavala ca, se tiko e na nodra i tikotiko na dauveivakalialiai;  <p><br/>
<p> Ia, sa marau tikoga ena vosa ni Kalou, sa tikoga ena i vunau i Jiova na nona vakanananu e na siga kei na bogi.  <p><br/>
<p> Ena vaka na vunikau sa tei e na bati ni uciwai, ena kauta mai na vuana ena kena gauna dina, na drauna ena drokadroka; kei na ka kecega ena cakava o koya ena yaco.  <p><br/>
<p> Ena sega ni vakakina na tamata ca, ena vaka ga na qa ni sila sa daucagina tani yani.  <p><br/>
<p> O koya oqo, era sa sega kina ni tudei o ira na tamata ca, ni ra sa lewai, se o ira nai valavala ca, e na nodra i soqosoqo nai valavala dodonu.  <p><br/>
<p> Ni sa kila na Kalou na nodra i valavala na yalododonu, ia, na nodra i valavala na tamata ca, era na rusa vata.<p><br/>
<p> Na Nona Qaqa Na Mesaia Kei Na Nona Matanitu 1 Na cava era sa daucudru kina na veimatanitu, ka era sa daubuki vere kina na kena tamata? <p><br/>
<p> O ira na Tui kei ira na veiliutaki, era sa bosea vata me ra veicoqacoqa kei na Turaga o Jiova kei koya na nona i lumuti, ka tukuna, <p><br/>
<p> "Me da musuka ka viritaka vakayawa na kedrau i vesu kei na kedrau i vau mai vei keda." <p><br/>
<p> O koya sa tiko mai lomalagi sa dredre; o Jiova ena vakasesei ira. <p><br/>
<p> E vosa vei ira ena nona cudru katakata: ka vakararawataki ira ena yalo sa sega dina ni marautaka: <p><br/>
<p> "Io, au na vakatikora na noqu Tui ena Ulunivanua Tabu o Saioni." <p><br/>
<p> "Au na kacivaka na lewa, sa tukuna vei au o Jiova, 'O iko ga na Luvequ, ena siga oqo au sa vakatuburi iko kina. <p><br/>
<p> Kerea mai, Au na solia vei iko, na veimatanitu me nomui votavota, kei nai yalayala kei vuravura mo taukena. <p><br/>
<p> E nai titoko kaukamea, o na vorolaki ira kina; Era na vorolaki me vaka na bilo e ligana sa daubulia na bilo.'" <p><br/>
<p> O koya oqo, mo ni vuku mada na tui kei vuravura; mo ni vakasalataki mada na daulewa e vuravura. <p><br/>
<p> Mo ni qarava na Kalou ena rere, ka reki ena reki vakaidina. <p><br/>
<p> Reguca na Luvena nai Lumuti, de qai cudru o koya, dou na qai rusa dina. Sa vakalailai ga na nona cudru katakata, ia sa vakalouvinakataki o koya sa vakararavi vei Jiova.<p><br/>
<p> I Jiova, sa tubu tikoga na dredre au sa vakaleqai tiko kina! Era sa lewe levu sa tubu me veivala kei au.  <p><br/>
<p> Era sa tukuna tiko, "Sa sega ni vukei koya tiko na Kalou." Sela.  <p><br/>
<p> Ia, oi kemuni na Kalou na noqu i sasabai, na noqu i ukuuku, oi kemuni sa daukeveta cake na uluqu.  <p><br/>
<p> Au sa daukaci vei kemuni ena yaloqu dina, o ni sa daurogoci au mai na Nomuni ulunivanua Tabu. Sela.  <p><br/>
<p> Au a davo ka moce; au sa yadra tale, sa maroroi au tikoga na Kalou.  <p><br/>
<p> Au na sega ni rerevaki ira na tini vakaudolu na tamata, era sa tuva vakaivalu vei au.  <p><br/>
<p> Ni tucake Jiova, Ni vakabulai au na noqu Kalou; o ni sa yaviti ira kecega ka musuka na batidra na tamata ca.  <p><br/>
<p> Na veivakabulai sa Nona duadua na Kalou, Jiova na nomuni veivakasaututaki, me tu ga vei ira na nomuni tamata.<p><br/>
<p> Mo ni rogoci au ni'u sa dau kaci yani, na Kalou, ni noqu yalododonu! O ni sa vakacegui au ena gauna dredre; Mo ni yaloloma mai ka rogoca na noqu masu.  <p><br/>
<p> Oi kemudou na luve ni tamata, sa cava soti na kena dede ni nomudou vukica tiko nai ukuuku ni Kalou, me ka e veivakamaduataki? Sa cava soti na dede ni nomudou lomana tiko kina na ka wale? Kei na nomudou vakasaqara tiko na ka lasu? Sela  <p><br/>
<p> Ia, mo dou kila oqo, sa tawasei ira na yalododonu na Kalou me ra nona: Na Kalou o Jiova sa daurogoci au, ni'u sa dau kaci yani vua.  <p><br/>
<p> Dou cudru, ia, dou kakua ga ni valavala ca kina, vakanananu kina lomamu ena nomu i mocemoce, ka tiko vakamalua. Sela  <p><br/>
<p> Vakacabora nai soro ni yalododonu, ka vakararavi tiko ga vei Jiova.  <p><br/>
<p> Lewe vuqa era tukuna, "O cei ena vakaraitaka vei keda e dua na ka vinaka?" I, Jiova, mo ni veivakararamataki tikoga vei keimami.  <p><br/>
<p> O ni sa vakatikora ki na yaloqu na marau. Sa uasivi na marau ena gauna ni tatamusuki. 8 Au sa davo ena vakacegu, ka moce talega, ni sai kemuni duadua ga Jiova, na vuni noqu tiko vinaka.<p><br/>
<p> Kemuni Jiova, ni rogoca na noqu vosa, ni vakadonuya na vakanananu ni lomaqu. <p><br/>
<p> Mo ni vakarorogo ki na noqu tagi, na noqu Tui, na noqu Kalou, vei kemuni au sa masu kina. <p><br/>
<p> I, Jiova, ena veimataka, Mo ni dau rogoca na domoqu; Au sa dau tacake ena veimataka, ka masu tiko vei kemuni. <p><br/>
<p> Na Kalou, o Ni sa sega ni dau rekitaka na ka ca, sa tabu vei Kemuni na ka kecega e ca. <p><br/>
<p> Na dokadoka ena sega ni tu rawa e Matamuni. O ni sa cati ira kecega nai valavala ca. <p><br/>
<p> O ni na vakarusai ira na lasulasu, na vakadavedra kei na veivakaisini o ni sa cata sara. <p><br/>
<p> Au na lako mai ki na Nomuni vale, ena vuku ni Nomuni yalololoma; ena vakarokoroko, au na lotu veikemuni, ni au sa vakanamata tikoga ki na Nomuni Vale Tabu. <p><br/>
<p> I Jiova, ni tuberi au ena Nomuni yalododonu, baleti ira na kequ meca. Me dodonu tiko na nomuni sala e mataqu. <p><br/>
<p> Sa sega na dina ena gusudra; na veivakarusai sa tu e lomadra, nai bulubulu sa tadola tu ena nodra i tikotiko; Na yamedra sa ka ga ni veivakacacani. <p><br/>
<p> Na Kalou, era sa cala, me ra bale ga ena nodra i vakasala; me ra sa biu tani, ni sa rui levu na nodra talaidredre, vei kemuni era sa daube kina. <p><br/>
<p> Ia, me ra reki ga o ira sa vakararavi veiKemuni: me ra kaila ena reki, ni kemuni sa maroroi ira; me ra rekitaki Kemuni o ira sa maroroya na Yacamuni. <p><br/>
<p> Ni sa i kemuni Jiova, sa vakalouvinakataka na yalododonu; o Ni sa viribaiti koya me vaka nai sasabai ni veitovaki.<p><br/>
<p> I Jiova, Ni kakua ni vunauci au ena Nomuni cudru, ni kakua talega ni cudruvi au ena Nomuni rarawa katakata. <p><br/>
<p> Mo Ni yalololoma mai Jiova, ni'u au sa tamata malumalumu; mo ni vakabulai au, ni sa malumalumu na noqu sui. <p><br/>
<p> Na yaloqu talega sa leqa vakalevu. I JiovaOa cava soti na kena dede? <p><br/>
<p> Ni lesu tale mai ka vakabula na yaloqu. I Jiova, ena vuku ga ni Nomuni yalololoma, Ni vakabulai au! <p><br/>
<p> Sa sega na vakanananu veiKemuni, kevaka sa mate e dua, o cei ena vakavinavinaka veikemuni mai nai bulubulu? <p><br/>
<p> Au sa vutugu tiko ka oca mai: sa nawa na noqui mocamoce ena bogi taucoko: Na wai ni mataqu sa vakasuasuataka na noqu i mocemoce. <p><br/>
<p> Au sa wamalai mai ka rairai qase, ena vukudra na kequ meca. <p><br/>
<p> Dou lako tani vei au oi kemudou sa dau kitaka na ka ca; sa rogoca na noqu tagi o Jiova. <p><br/>
<p> Sa rogoca o Jiova na noqu kerekere, sa vakabauta, ka ciqoma na noqu masu. <p><br/>
<p> Me ra madua kece na kequ meca ka vakaleqai; me ra madua vakasauri, ka lesu tale.<p><br/>
<p> Jiova na noqu Kalou, vei kemuni au sa vakararavi kina; Ni vakabulai au mai vei ira kecega na via veilewaitaki au; ka mo ni vakagalalataki au, <p><br/>
<p> De ra basuraki au me vaka sa daucakava na laioni vakamatailalai sara, io sa sega e dua sa vakagalalataki au. <p><br/>
<p> Jiova na noqu Kalou, kevaka au sa vakayacora na ka oqo, kevaka sa tu e ligaqu na ca oqo, <p><br/>
<p> Kevaka, au sa sauma na ca vei koya sa caka vinaka vei au, se vakalolomataka na tamata ni sa sega na vuna, <p><br/>
<p> Laivi ira na meca me ra toboki au, ka siviti au; io, me butuki au sobu ki na qele, kei na noqu dokai ki na kuvu ni soso. <p><br/>
<p> Ni tucake ena Nomuni cudru Jiova? O Ni sa cecere, ka levu ena vukudra na meca; mo Ni yadravi au tiko ena vuku ni lewa o ni sa vakatauca! <p><br/>
<p> O ira nai soqosoqo levu ni tamata, era sa vakavolivoliti kemuni; ena vukudra, mo ni lesu talke ki na nomuni tikotiko vakaturaga. <p><br/>
<p> O Jiova ena lewai ira na tamata, mo Ni lewai au mai Jiova, me vaka na Nomuni yalododonu, me vaka na dina sa tu vei au. <p><br/>
<p> O Jiova ena lewai ira na tamata ca, me vakadeitaki na dodonu, ni sa vakatovolea na yalo kei na vakanananu kecega ni tamata na Kalou dodonu. <p><br/>
<p> Na noqu taqomaki, sa mai vua na Kalou, sa vakabulai koya sa dodonu sara ena Yalona. <p><br/>
<p> Na Kalou, sa Turaganilewa dodonu, ka sa daucudruvi ira nai valavala ca e veisiga. <p><br/>
<p> Kevaka sa sega ni lesu tale mai o Koya, Na Kalou ena vakagata na Nona i sele; Na Kalou ena vakarautaka na Nona dakai. <p><br/>
<p> Ena vakarautaka talega na i yaragi ni veivakamatei; ena cakava talega na Nona gasau me kama voli. <p><br/>
<p> Raica, sa yavala na tamata ca ena ca, sa kunekunetaka na leqa, ka sa vakasucuma na lasulasu. <p><br/>
<p> Sa kelia e dua na qara, sa kelia tiko ga, sa lutu ga kina o koya. <p><br/>
<p> Sa lesuvi koya tale na nona leqa, kei na nona i valavala kaukauwa ena lutuka tale na uluna. <p><br/>
<p> Au na vakavinavinaka vua na Kalou, ena vuku ni Nona yalododonu, au na seretaka na vakavinavinaka ki na yaca i Jiova, sa cecere sara.<p><br/>
<p> I Jiova na neimami Kalou, sa talei vakaidina na Yacamuni e vuravura, o ni sa vakatikora na nomuni ukuuku ena veiyasana vakalomalagi!  <p><br/>
<p> Mai na gusudra na lalai kei ira se qai sucu tiko, o ni sa vakadeitaka na kaukauwa, o ira kece na kemuni meca, era sa vakagalui, o ira kece na daubole, e ra sa vakadrukai.  <p><br/>
<p> Ni'u a vakaraica na Nomuni lomalagi, na cakacaka ni ligamuni, na vula, na kalokalo o Ni sa vakataudeitaka,  <p><br/>
<p> O cei, na tamata mo Ni daunanumi koya kina? Kei na luveni tamata mo ni dautalevi koya kina?  <p><br/>
<p> O Ni sa buli koya me lailai sobu mai vei ira na Agilosi; o Ni sa vakaisalataki koya ena i ukuuku kei na vakarokoroko.  <p><br/>
<p> O Ni sa lesi koya me lewa na cakacaka ni Ligamuni; o Ni sa biuta e na vuku ni Ligamuni; o Ni sa biuta ena ruku ni yavana na ka kecega,  <p><br/>
<p> Na sipi kecegaOna bulumakau kei na manumanu kila kecega ni vanua,  <p><br/>
<p> Na manumanu vuka, kei na ika kecega ni waitui sa lako voli e na sala ni wasawasa.  <p><br/>
<p> I Jiova na neimami Turaga, sa ka talei dina na Yacamuni e vuravura taucoko!<p><br/>
<p> Au na vakavinavinakataki Kemuni Jiova ena yaloqu taucoko ka na tukuna kecega na veivakakurabuitaki ni ka o Ni dau cakava. <p><br/>
<p> Au na marau ka reki tikoga vei kemuni, au na seretaka na vakavinavinaka ki na yacamuni, na Kalou cecere. <p><br/>
<p> Ni ra sa lesu tale mai na kequ meca, era sa na lutu ka rusa e Matamuni. <p><br/>
<p> O Ni sa maroroya tiko na noqu dodonu kei na noqu i tosotoso, o Ni sa dabe tiko e na i tikotiko vakaturaga, ka lewa vakadodonu tiko. <p><br/>
<p> O Ni sa cudruva na veimatanitu. O Ni sa vakarusa na tamata ca, O Ni sa bokoca na yacadra, me sega ni mudu. <p><br/>
<p> Oi kemudou na meca, sa oti tu na nomudou vakarusai, me sega ni mudu! Dou sa vakacacana na veikoro kei na kedra i vakananumi sa yali. <p><br/>
<p> Na Kalou o Jiova, sa tudei ka sega ni mudu, sa vakarautaka na Nona i tikotiko vakaturaga me ia kina na veilewai. <p><br/>
<p> E na lewai vuravura ena dodonu, ka na vakatauca na Nona lewa vei ira sa dodonu sara. <p><br/>
<p> Ai drodro o Jiova vei ira sa vakararawataki, ai drodro talega vei ira sa vakacacani. <p><br/>
<p> Kei ira talega, era sa kila na Yacamuni ka vakararavi vei Kemuni; ni sa i kemuni Jiova sa sega ni guilecavi ira sa vakasaqarai Kemuni. <p><br/>
<p> Dou lagasere ka vakacecerei Jiova, sa tiko mai Saioni! Dou tukuna na Nona cakacaka vinaka vei ira na tamata. <p><br/>
<p> Sa sega ni guilecava na nodra tagi na malumalumu sa nanuma ka sauma vakadodonu na vakadave dra. <p><br/>
<p> I Jiova mo Ni yalololoma mai! O Ni sa kila na nodra vakaleqai o ira sa cati au o Ni sa keveti au cake mai na matamata ni mate, <p><br/>
<p> Me'u na tukuna ga kina na vakavinavinaka vei Kemuni, e na matadra na goneyalewa ni Saioni. Au na rekitaka na Nomuni veivakabulai levu. <p><br/>
<p> Na veimatanitu, era sa lutu ga kina qara era sa kelia; sa coriti na yavadra, e na dai ga era sa biuta vakavuni tu. <p><br/>
<p> Sa kilai o Jiova, ena lewa sa vakadavora; na tamata ca ena vesuki ga ena kena i cori. Sela <p><br/>
<p> Era na vakagolei kece ki Eli na tamata ca kei na veimatanitu sa guilecava na Kalou. <p><br/>
<p> E ra na sega ni guilecavi tiko ga na vakaloloma kei na nodra nanamaki na dravudravua ena oti mai. <p><br/>
<p> Ni tucake mai Jiova, me kua ni vakayaco lomana na tamata; me ra lewai talega na veimatanitu e Matamuni. <p><br/>
<p> I Jiova, me ra vakadatuvutaki: me ra kila na lewe ni veimatanitu, ni ra sa ka wale ga. Sela<p><br/>
<p> I Jiova o Ni sa tu vakayawa ena vuku ni cava? O Ni sa tu vakavuni ena gauna ni dredre ena vuku ni cava? <p><br/>
<p> E na nona dokadoka na tamata ca, sa vakalolomataki kina na dravudravua; me vesuki ira ga na nodra dauveivakalolomataki era sa dau kitaka. <p><br/>
<p> Sa dau dokadokataka na gagadre ni yalona na tamata ca, sa dau vosavinakataka na kocokoco, ia sa beca na Kalou. <p><br/>
<p> Na tamata ca, na dokadoka ni kena i rairai sa sega ni vakasaqara kina na Kalou; sa sega na Kalou ena nona vakanananu kecega. <p><br/>
<p> Na veivakararawataki sa nona i valavala ena veisiga kecega, na Nomuni lewa Jiova sa yawa sivita cake na ka sa raica na matana; me vaka vei ira na kena meca, sa vakalialiai ira o koya. <p><br/>
<p> Sa tukuna ki na lomana, "Au na sega sara ni vakayavalati; au na sega ni vakamavoataki." <p><br/>
<p> Na gusuna sa sinai ena vosa ni cudru, na veivakaisini kei na veitabaki sobu; na yamena sa sinai ena ruru kei na veivakacacani. <p><br/>
<p> Sa dabe vakavuni toka ena veikoro; sa labati ira vuni na sega cala; sa coba vuni toka na matana vei ira na dau rawai vakarawarawa. <p><br/>
<p> Sa wawa tiko vakavuni, me vaka na laioni ena nona qara; sa wawa tiko me toboka na dravudravua ni sa vakayarayarataki koya ki na nona dai. <p><br/>
<p> Sa qasi o koya, ka tiko sobu, me vesuki koya sa malumalu, mai na nona kaukauwa. <p><br/>
<p> Sa tukuna e lomana, "Na Kalou sa guilecava; sa vunitaki koya; ena sega ni raica rawa." <p><br/>
<p> Mo ni tucake Jiova! Na Kalou ni laveta cake na ligamuni, kua ni guilecavi ira na malumalumu. <p><br/>
<p> E na cava era sa bese kina ni qarava na Kalou o ira na tamata ca? Ka tukuna e lomana, "Sa sega na kena yaga." <p><br/>
<p> Ia, Oi Kemuni o Ni sa raica oti na leqa kei na rarawa kecega, na ligamuni ena sauma kecega oqo. Sa vakararavi vei Kemuni o ira na malumalumu; o ni sa dauvukei ira na luveniyali. <p><br/>
<p> Me raramusumusu na ligadra na tamata ca kai tovo ca; me kilai vakayadudua sara na nodra i valavala e ca, me oti sara. <p><br/>
<p> O Jiova, sa Tui ka Sega ni mudu; na veimatanitu sa rusa ena Nona vanua. <p><br/>
<p> I Jiova o Ni sa rogoca na nodra gagadre na yalomalumalumu; o Ni sa vakarautaka na yalodra; o Ni na rogoca vakaidina, <p><br/>
<p> Mo Ni lewa vakadodonu vei ira na luveniyali kei na vakalolovirataki, me ra kila na tamata kecega e vuravura ni tabu na veivakalolovirataki.<p><br/>
<p> Kivei Jiova, au sa vakararavi kina; o sa tukuna vakacava ki na yaloqu, "Dro ki na ulunivanua me vaka na manumanu vuka"?  <p><br/>
<p> Raica na tamata ca sa vakarautaka na nona dakai titi, na moto ni dakai sa taura tu, me ra lauvana vakailoa na tamata yalododonu sara.  <p><br/>
<p> Kevaka sa talaraki na yavu, na cava era na kitaka rawa na yalododonu?  <p><br/>
<p> O Jiova sa tiko ena Nona vale Tabu, o lomalagi sai tikotiko Tabu nei Jiova, sa rai tiko na Matana, na bekabeka ni Matana sa vakatovolei ira na luve ni tamata.  <p><br/>
<p> O Jiova sa vakatovolei ira na yalododonu, ia, o ira na tamata ca kei ira sa vinakata nai valavala kaukauwa, sa cati ira o Jiova.  <p><br/>
<p> Sa vakatauca na Kalou vei ira na tamata ca na qilaiso sa waqa tu e na bukawaqa, kei na cagi kama katakata tu, me kedra i votavota ena medra bilo.  <p><br/>
<p> O Jiova sa dodonu sara, sa lomana na ka dodonu, na Nona yalo vinaka, sa dauvakaraici ira sa dodonu na yalodra.<p><br/>
<p> Mo ni veivuke Jiova, e ra sa sega ni kune na tamata lotu dina: era sa yali na daudina mai vei ira na luveni tamata.  <p><br/>
<p> O ira na veiwekani era sa dau veivosakitaka na ka wale; era sa dau veivosaki ena tebenigusu veivakaisini kei na lomalomarua.  <p><br/>
<p> I Jiova mo ni tamusuka na tebenigusu e veivakaisini kei na yame sa cavuta na vosa dokadoka,  <p><br/>
<p> O koya sa cavuta tiko na yame oqo ena toso ga; "na tebe ni gusu oqo sa noqu ga; ocei o Jiova vei keda?"  <p><br/>
<p> "Na nodra vakalolomataki na dravudravua, na nodra vutugu na malumalumu, Au na tucake," sa tukuna o Jiova. "Au na maroroi koya mai vei ira kece sa dauveivakasasataki."  <p><br/>
<p> Na vosa i Jiova sa savasava sara, me vaka na siliva sa saqa vakavitu ena kuro qele.  <p><br/>
<p> I Jiova mo ni maroroi ira oqo; mo ni taqomaki ira mai na i taba tamata oqo, ka sega ni mudu.  <p><br/>
<p> Ni ra sa vakalevulevui na tamata vakasisisla mai vei ira na luve ni tamata, era sa lako vakaveitalia na tamata ca.<p><br/>
<p> I Jova, sa vakaevei, o ni sa guilecavi au beka me sega ni mudu? Me dede tiko vaka oqo na Nomuni vuni tiko?  <p><br/>
<p> Au sa vakataroga tiko na yaloqu, me'u sa rarawa tiko li ena veisiga? Me dede tiko vaka oqo na nodra laveti na meca e mataqu?  <p><br/>
<p> Jiova na noqu Kalou: mo ni nanumi au ka rogoci au, ni vakararamataka na mataqu, de'u moce, ka moce vakadua;  <p><br/>
<p> De ra qai tukuna na kequ meca, "Au sa vakadrukai koya." De ra qai marau na dau vakaleqai au, ni'u sa yavalati.  <p><br/>
<p> Ia, au sa vakararavi ga ki na Nomuni yalololoma; ena reki vakalevu na yaloqu ena Nomuni veivakabulai.  <p><br/>
<p> Au na sere vei Jiova, ni sa rui levu na nona vinaka vei au.<p><br/>
<p> Sa tukuna e lomana na tamata lialia, "E sega na Kalou." E ra sa tamata vakasisila, era sa sega ni yaga ena dua na cakacaka vinaka, ka era sa sinai e nai valavala e ca.  <p><br/>
<p> O Jiova, sa rai mai lomalagi, ka vakaraici ira na luve ni tamata, me raica, ke sa dua na luve ni tamata sa kila ka, me vakasaqara na Kalou.  <p><br/>
<p> Era sa vuki kecega, era sa dauveivesuki kecega, sa sega sara e dua sa cakava na ka vinaka, io, sa sega sara.  <p><br/>
<p> Era sa sega beka ni vuku o ira nai valavala ca? Era sa kana tamata me vaka na kana madrai, sa sega e kaciva na Kalou?  <p><br/>
<p> E ra sa rere vakalevu, ni sa tiko na Kalou kei ira nai Tabatamata yalododonu.  <p><br/>
<p> Dou sa vakamaduataka na nodra vakasala na dravudravua, Ia sa nona i drodro na Kalou o Jiova.  <p><br/>
<p> Io, na vakabulai nei Isireli, ena lako mai Saioni! Ni sa vakalesuya mai o Jiova na nona tamata era sa vakabobulataki tu, me reki o Jekope, me marau o Isireli.<p><br/>
<p> I Jiova, o cei sa tiko vakadua ena Nomuni vale tabu? O cei sa tiko ena Nomuni ulunivanua Tabu?  <p><br/>
<p> O koya sa lako vakadodonu, ka cakava na ka dodonu, ka sa vosa dina tiko mai na yalona;  <p><br/>
<p> O koya sa sega ni vosa veicavilaki tiko, sa sega ni caka ca vua na wekana, a sega talega ni ia na veivakacacani;  <p><br/>
<p> Na matana sa sega ni via raica na tamata ca, ia, sa dokai ira ga na tamata sa rerevaka na Kalou; sa sega ni veivutuni ni sa bubului oti;  <p><br/>
<p> O koya sa sega ni solia nai lavo me levu na kena tubu, sa sega talega ni vakatara me ra vakalolomataki na lako vakadodonu. O koya sa cakava na ka oqo, sa tudei sara.<p><br/>
<p> Mo Ni maroroi au na Kalou: ni'u sa vakararavi vei Kemuni. <p><br/>
<p> Au sa tukuna oti vei Jiova, "Oi kemuni na noqu Kalou: na noqu vinaka tu oqo, sa vu ga mai vei kemuni." <p><br/>
<p> O ira na yalosavasava e vuravura, "Era sa tamata vinaka sara, ka'u sa rekitaki ira duadua ga." <p><br/>
<p> Na rarawa sa na vakalevutaki vei ira sa ciciva na kalou tani: au na sega ni vakacabora na nodra i soro, se cavuti ira ena tebenigusuqu. <p><br/>
<p> Oi kemuni Jiova na i votavota ni noqu i tikotiko kei, na mequ bilo, o Ni sa vakadeitaka na noqu i yalayala. <p><br/>
<p> Na noqu i votavota sa rui vinaka, ni sa vakalutumi vei au na yalayala vinaka. <p><br/>
<p> Au na vakalouvinakataki Jiova o koya sa solia vei au nai vakasala; na yaloqu talega sa vakasalataki au ena bogi taucoko. <p><br/>
<p> Sa tu ga e mataqu o Jiova ena gauna kecega; ni sa ligaqu i matau o koya, ka'u na sega ni yavalati rawa. <p><br/>
<p> O koya oqo, sa marau tikoga kina na yaloqu, ka sa reki vakalevu tiko na utoqu mai loma; sa vakacegu tiko na yagoqu ena i nuinui. <p><br/>
<p> O Ni na sega ni vakarusai au se vakatara meu raica na veivakacacani, ni'u sa nanumi ka tabu. <p><br/>
<p> O Ni sa vakaraitaka vei au na sala ni bula; na kemuni ukuuku sa sinai sara ena reki; na Ligamuni matau sa tu kina na malaude e sega ni mudu.<p><br/>
<p> I Jiova, mo Ni rogoca e dua na ka dina ka dodonu oqo, mo Ni goleva mai na tagi oqo; Ni rogoca na masu oqo, ni sa sega ni lako mai na tebenigusu veivakaisini. <p><br/>
<p> Na noqu veivakadonui, me lako mai na kemuni serau; na matamuni me raica ga na ka sa dodonu sara. <p><br/>
<p> O Ni sa vakatovolea oti na yaloqu; o Ni sa dau sikovi au ena bogi; o Ni sa dikevi au oti ka sega ni kunea e dua na ka; au sa nakita oti me kua ni cala na gusuqu. <p><br/>
<p> Me vaka na cakacaka ni tamata, me vaka na vosa ni Gusumi, au sa maroroi au mai na nona sala na dauveivakarusai. <p><br/>
<p> Mo Ni vakadeitaka na noqu i kalawa ena Nomuni sala, me'u kakua ni sikalutu. <p><br/>
<p> Au a daukaci yani vei Kemuni, baleta, ni o ni dau vakarorogo mai, Noqu Kalou Ni rogoci au mai, mo Ni rogoca na ka au sa cavuta oti yani. <p><br/>
<p> Mo Ni vakaraitaka na Nomuni loloma vakaidina ena Ligamuni i matau, o Ni sa dauvakabulai ira sa vakararavi vei Kemuni, mai vei ira sa tu me ra veivala vata. <p><br/>
<p> Mo Ni maroroi au me vaka na loa ni mata; mo ni vunitaki au ena ruku ni tabamuni, <p><br/>
<p> Mai vei ira na tamata ca sa dauveivakasagai, mai vei ira na meca gaga sa dau vakavolivoliti au. <p><br/>
<p> E ra sa sogota oti na yalodra levulevu; na gusudra sa vosa vakadokadoka tiko. <p><br/>
<p> Era sa tu oqo ena noqui kabakaba ni vale, sa vakararai tiko na matadra e vuravura, <p><br/>
<p> Sa vaka na laioni ena vanua vuni, sa vaka na laioni sa vakarau me basuraka na kena. <p><br/>
<p> Mo Ni tucake Jiova, me ra bolei, ka vakadavori, vakabulai au mai vei ira na tamata ca ena Nomuni i seleiwau, <p><br/>
<p> Na Ligamuni mai vei ira na tamata, I Jiova mai vei ira na liga ni tamata e vuravura, o ira sa vakaivotavota ena bula oqo, Na ketedra o Ni sa vakatawana ena Nomuni yau vuni. Era sa mamau ni ra sa vakagone, vei ira na gone dramidrami. <p><br/>
<p> Io, vei au, au sa raica na Matamuni ena yalododonu; Au na vakataucokotaki, ni'u sa yadra me'u vakataki kemuni.<p><br/>
<p> Au na lomani Kemuni, Jiova, na Noqu kaukauwa. <p><br/>
<p> O Jiova na Noqu vatudei, na Noqu i drodro, na Noqu dauniveisereki, na Noqu Kalou, Noqu kaukauwa, sasabai, na davui ni noqu vakabulai, na Noqu bai kaukauwa. <p><br/>
<p> Au na kacivi Jiova, o Koya e dodonu me vakacaucautaki; au sa vakabulai, mai vei ira na kequ meca. <p><br/>
<p> Na gaga ni mate sa siviti au, sa vakarerei au, ni sa luvu mai na vakavuravura. <p><br/>
<p> Na rarawa kei Bulu sa vakavoliti au; na i cori ni mate sa bolei au. <p><br/>
<p> Ni'u sa vakayavalati, au sa qai kacivi Jiova, au sa kaci cake vua na Kalou; sa qai rogoci au mai na Nona vale Tabu, sa lako mai matana na noqu tagi, io, ki nadaligana. <p><br/>
<p> Sa qai uneune o vuravura, ka yavavala na yavu ni veidelana, ni sa cudru mai o Koya. <p><br/>
<p> Sa kubou mai na ucuna, sa bukawaqa mai na gusuna, sa caudre kina na koala. <p><br/>
<p> Sa lobika talega na lomalagi ka siro sobu mai ni sa tu, na butobuto sa tu ena ruku ni yavana. <p><br/>
<p> Sa vodo ena Jerupi, ka vuka, sa vuka yani ena ruku ni yavana. <p><br/>
<p> Sa cakava o Koya na butobuto me Nona tikina vuni; na Nona i ubi na wai butobuto kei na o vavaku ni lomalagi. <p><br/>
<p> Mai na rarama sa tu e Matana, era sa takoso mai na Nona o vavaku kei na uca cevata kei na koala sa caudre tu. <p><br/>
<p> O Jiova sa kurukuru mai lomalagi, sa rorogo mai na domo i Koya sa cecere sara, na uca cevata kei na koala sa caudre tu. <p><br/>
<p> Sa tala yani na Nona gasau, ka vakasavi ira na meca. Sa levu mai na livaliva, sa qai vakayalia tale yani. <p><br/>
<p> Era sa basika mai nai davodavo ni wai ka ra laukune, na yavu kei vuravura sa vakaraitaki, e na Nomuni veivunauci Jiova, ena rorogo ni i cegu ni ucumuni. <p><br/>
<p> Sa talai mai cake, sa kauti au, sa kauti au tani mai na wai e vuqa. <p><br/>
<p> Sa vakabulai au mai vei ira na kequ meca kaukauwa, mai vei ira era cati au, ni ra sa kaukauwa cake vei au. <p><br/>
<p> Era sa vakaogai au ena siga ni noqu rarawa. Ia, o Jiova sa noqu i tokani. <p><br/>
<p> Sa kauti au mai ki na vanua rabailevu; sa vakabulai au ni sa rui taleitaki au. <p><br/>
<p> Sa saumi au o Jiova me vaka na noqu yalododonu, me vaka na savasava ni ligaqu, sa savai au kina o Koya. <p><br/>
<p> Ni'u maroroya na sala i Jiova, ka sega ni lako tani vakaca mai vua na noqu Kalou. <p><br/>
<p> Na nona lewa kecega sa tu e mataqu, na Nona i lesilesi kecega au sa sega ni biuta tani. <p><br/>
<p> Sa sega na ka me'u beitaki kina mai Vua, au sa maroroi au mai na ca. <p><br/>
<p> O koya oqo sa saumi au kina o Jiova, me vaka na savasava ni ligaqu e matana. <p><br/>
<p> Vei ira na dauyalololoma, o ni na vakaraitaka na Nomuni yalololoma; vei ira na sega cala, o na vakaraitaka na Nomuni sega ni cala; <p><br/>
<p> Vei ira na yalosavasava, o na vakaraitaka na Nomuni yalosavasava; vei ira na lawaki ca o ni na vakaraitaka na Nomuni Yalomatua. <p><br/>
<p> O ni na vakabulai ira na yalomalumalumu, ka na vakarusa na viavia levu. <p><br/>
<p> O ni na vakawaqaca na noqu cina, na Kalou o Jiova ena vakararamataka na noqu butobuto. <p><br/>
<p> Ena Vukumuni, au na bolea kina na mataivalu, ena vuku ni noqu Kalou, au na ladeva kina na bai ni valu. <p><br/>
<p> Ni sa Kalou ga o Jiova, sa taucoko ga na nona sala: na vosa i Jiova sa vakadinadinataki; o koya nai sasabai vei ira sa vakararavi vua. <p><br/>
<p> O cei sa Kalou" O Jiova duadua ga? O cei tale na Vatu Dina, o Jiova duadua ga? <p><br/>
<p> Na Kalou ga sa vakayaragitaki au ena kaukauwa, ka sa cakava me taucoko na noqu i lakolako. <p><br/>
<p> Sa cakava na yavaqu me vaka na yava ni me kila, ka sa vakatikori au ena vanua cecere. <p><br/>
<p> Sa vakavulica na ligaqu me vala, na ligaqu sa rawa ni loveca na dakai titi varasa. <p><br/>
<p> O ni sa solia talega vei au na i sasabai ni Nomuni veivakabulai; sa laveti au cake na Ligamuni i matau, na Nomuni yalovinaka sa vakaceceretaki au. <p><br/>
<p> O ni sa vakarabailevutaka na noqu sala e mataqu, au na sega ni tidara kina. <p><br/>
<p> Au sa cici ka sivi ira na kequ meca, au sa vakarusai ira kece, ka'u sa qai lesu tale. <p><br/>
<p> Au sa vakamavoataki ira, me ra sa sega ni tucake rawa; era sa davo kecega e na ruku ni yavaqu. <p><br/>
<p> Sai kemuni ga sa vakakaukauwataki au e nai valu; o ni sa vakamalumalutaki ira, sa tu, me veivorati kei au. <p><br/>
<p> O ni sa solia talega vei au na domodra na kequ meca, au sa vakarusai ira sa cati au. <p><br/>
<p> Era sa kaci vakadomolevu, sa sega e dua me na vukei ira, na Kalou mada ga sa sega ni via rogoci ira. <p><br/>
<p> Au sa vakadrukai ira, me vaka na kuvu ni soso e na cagi; au sa viviraki ira me vaka na duka ena sala. <p><br/>
<p> O Ni sa vakabulai au mai na nodra veiqati na tamata, o ni sa cakava me'u ulu ni veimatanitu, era sa qaravi au o ira au sega ni kilai ira. <p><br/>
<p> Era sa talairawarawa ga ni ra sa rogoci au; era sa cuva ga vei au na kai tani. <p><br/>
<p> Era sa dro talega na kai tani, ka yali yani, Era sa rere vakalevu, ka dro mai na nodra i vunivuni. <p><br/>
<p> Sa bula o Jiova! Me vakacaucautaki na noda Vatudei! Na Kalou, na noqu i Vakabula, me vakacerecerei. <p><br/>
<p> Na Kalou ga sa vala ena vukuqu, ka vakamalumalutaka na tamata e yavaqu; <p><br/>
<p> Sa vakabulai au mai vei ira na kequ meca, o Ni sa laveti au cake, mai vei ira sa tu me tuva i valu vei au; o Ni sa vakabulai au mai vei ira na dauveivakasaurarataki. <p><br/>
<p> O koya oqo, au na vakavinavinaka tikoga kina vei Kemuni, Jiova, ena kedra maliwa na sega ni cili. Au na vakacerecerea na yacamuni. <p><br/>
<p> Sa solia na veivakabulai levu vei koya na nona tui, sa cakava na loloma levu vei koya sa lumuta o Koya, Io, vei Tevita kei ira kece na nona kawa.<p><br/>
<p> Na lomalagi sa tukuna na lagilagi ni Kalou; Na maliwa lala sa vakaraitaka na cakacaka ni Kalou. <p><br/>
<p> Na veisiga yadudua sa vosa tiko, na veibogi sa vakaraitaka na kila ka. <p><br/>
<p> Sa sega ni dua e vosa, se, na domo e rorogo. <p><br/>
<p> Na nodra i vakarau ga, sa lako yani ki vuravura taucoko, kei na nodra vosa ki nai yalayala kei vuravura. Sa cakava na ka buli oqo, me valenisoro ni matanisiga, <p><br/>
<p> Sa vaka na Tagane sa qai vakawati ni sa lako mai na nona loqi, ka sa reki me vaka na qaqa ni sa ciciva na cere. <p><br/>
<p> Sa vakatekivu na kena cadra mai na dua na yasa ni lomalagi, ia sa la'ki dromu sobu ki na yasana e dua tani; sa sega na ka e vuni rawa mai na kena katakata. <p><br/>
<p> Na i vakaro i Jiova sa dodonu sara, sa saumaka na yalo ni tamata me vinaka; nai tukutuku i Jiova sa tudei, sa veivakavukui; <p><br/>
<p> Na i lesilesi i Jiova, sa dina, sa vakarekitaka na yalo. <p><br/>
<p> Na rerevaki Jiova, sa savasava, sa tudei ka sega ni mudu; na lewa i Jiova, sa dina ka savasava taucoko. <p><br/>
<p> Me gadrevi vakalevu cake na vosa ni Kalou, mai na koula, io, na koula vinaka sara, sa kamikamica cake sara mai na oni, io mai na i soso oni. <p><br/>
<p> Ena ka oqo, sa vakasalataki kina na Nomuni tamata, ia ni sa maroroya ena sautu kina. <p><br/>
<p> O cei ena kila rawa na nona cala? Mo ni vakasavasavataki au mai nai valavala ca kecega au vunitaka tu. <p><br/>
<p> Na nomuni tamata mai na garova nai valavala ca; ka me ra kakua vakatulewa vei au. Ia au sa na qai sega ni beitaki rawa, au sa na galala mai nai valavala ca kecega. <p><br/>
<p> Mo Ni vakatara na vosa ni gusuqu kei na vakanananu ni yaloqu, me ciqomi e Matamuni, I Jiova, na noqu Kaukauwa, na noqui Vakabula.<p><br/>
<p> Me rogoci iko mada o Jiova, ena gauna ni leqa; me totaki iko na Yaca ni Kalou i Jekope;  <p><br/>
<p> Me tala mada yani na Nona veivuke, mai na Nona Vale Tabu, ka vakaukakauwataki iko mai Saioni;  <p><br/>
<p> Me nanuma mada na ka kecega o sa dau vakacabora vua, ka me ciqoma talega na nomu i soro kama. Sela  <p><br/>
<p> Me solia mada vei iko, me vaka sa gadreva na yalomu, ka sotava taucoko na nomui naki.  <p><br/>
<p> Keimami na reki ena Nomuni veivakabulai, ena Yaca ni noda Kalou, keimami na vakarewataka na drotini! Me vakayacora mada ga o Jiova na nomuni vakatutu.  <p><br/>
<p> Oqo, au sa kila, ni sa vakabula na Nona lumuti na Kalou; sa vaka io mai o Koya mai lomalagi, e na Ligana i matau sa daudina.  <p><br/>
<p> E so era sa vakararavi ki na kareti; e so era vakararavi ki na ose; io, oi keda me da nanuma na yaca ni noda Kalou o Jiova.  <p><br/>
<p> E ra sa cuva ka bale eso; io, oi keda eda sa tucake ka tu vakadodonu. 9 Ni veivakabulai Jiova! Me vaka io na Tui, ni keimami sa kaci vua.<p><br/>
<p> Ena reki tiko na Tui ena Nomuni kaukauwa, Jiova; ena Nomuni veivakabulai sa ka levu sara na nona reki! <p><br/>
<p> O Ni sa solia vua na ka sa gadreva na yalona, ka o Ni sa sega ni bureitaka vua na kerekere ni gusuna. Sela. <p><br/>
<p> O Ni sa sotavi koya ena ka vinaka e veivakasaututaki; na uluna sa vakaisalataki ena koula dina. <p><br/>
<p> Sa kerea na bulaOO Ni sa solia vua na bula balavu e sega ni mudu. <p><br/>
<p> Sa levu na nona qoroi ena Nomuni veivakabulai; na dokai kei na lagilagi o Ni sa vakatikora vua. <p><br/>
<p> O Ni sa vakayacori koya me vakarokorokotaki ka sega ni mudu; o ni sa vakayacori koya me nona na marau ena kemuni serau. <p><br/>
<p> Na tui sa vakararavi vei Jiova, sa sega ni yavalati rawa o koya, e na vuku ni yalololoma i koya sa Cecere sara. <p><br/>
<p> Na Ligamuni ena kunei koya na Kemuni meca; na Ligamuni i matau ena kunei koya sa cati Kemuni. <p><br/>
<p> O Ni na cakava me ra vaka na lovo sa caudre tu, e na gauna ni nomuni cudru o Jiova ena tilomi ira ena Nona cudru katakata, na bukawaqa ena cemuri ira. <p><br/>
<p> O Ni na vakarusa na nodra kawa mai vuravura, na i tabatamata mai vei ira na luve ni tamata. <p><br/>
<p> Ni ra sa nakita na ca vei Kemuni, era sa bukia na vere sa dredre me ra vakayacori. <p><br/>
<p> O koya oqo, o Ni na vukici ira vakanadaku; o ni na vakarautaka na gasau ki na kena wa, me vakadodonu ki matadra. <p><br/>
<p> Mo ni vakacerecerei Jiova, e na Nomuni kaukauwa! Keimami na sere ka vakalagilagia na nomuni kaukauwa.<p><br/>
<p> Noqu Kalou, noqu Kalou, o ni sa biuti au ena vuku ni cava? Na cava sa rui yawa kina vei au na Nomuni veivuke? <p><br/>
<p> Noqu Kalou, au sa tagi ena siga kei na bogi talega, o Ni galu ga ka sega ni rogoca na noqu vosa kei na noqu vutugu. <p><br/>
<p> Ia, o Ni sa ka Tabu, o Ni sa tiko ena nodra veivakalavelaveti na Isireli. <p><br/>
<p> Era sa vakararavi vei Kemuni o ira na tamai keimami, Era sa vakararavi, ia o Ni sa vakabulai ira. <p><br/>
<p> Era tagi vei Kemuni, ka, ra sa vakabulai; era sa vakararavi vei Kemuni, ka, era sa sega ni madua. <p><br/>
<p> Io, oi au na bacaniqele, au sega ni tamata, era sa beci au na tamata ka vakasewasewani au. <p><br/>
<p> E ra sa vakalialiai au ka dredrevaki au; era sa vakaveve gusu vei au ka kuretaka na uludra ka tukuna, <p><br/>
<p> Sa vakararavi o koya vua na Kalou, "Me vakabulai koya sara mada: me sereki koya mada, ni sa dau rekitaka na Kalou o koya!" <p><br/>
<p> Ia, oi Kemuni na Kalou sa kauti au mai na kete, o Ni sa solia vei au nai nuinui, ni'u se sucu tiko vei tinaqu. <p><br/>
<p> Au sa soli vei Kemuni ni'u se qai sucu. O Ni sa noqu Kalou mai na kete i tinaqu. <p><br/>
<p> Mo ni voleka mai, ni sa kabiti au mai na leqa, sa sega e dua sa tu me veivuke. <p><br/>
<p> Sa levu na bulumakau tagane sa wavokiti au; na bulumakau tagane mai Pasani era sa vakavoliti au. <p><br/>
<p> E ra sa dalaga me vaka na laioni sa tagi ni via kana se via vala. <p><br/>
<p> Au sa ceburaki yani me vaka na wai, sa veisivi kece na i sema ni noqu sui; sa waicala e lomaqu na yaloqu. <p><br/>
<p> Sa mamaca mai na noqu i cegu me vaka na qele sa kavuru mai, sa kabi na yamequ ena ruku ni gadroqu, o Ni sa kauti au ki na kuvu ni soso ni mate. <p><br/>
<p> Era sa voliti au na koli; na nodra i soqosoqo na tamata ca sa raviti au, era sa sualaka na ligaqu kei na yavaqu. <p><br/>
<p> Au sa rawa ni wilika kece na suiqu. Era sa rai ka wadravi au matua. <p><br/>
<p> Era sa wasewasea, na noqu i ubi, ka ra sa vakawirimadigitaka na noqu i sulu. <p><br/>
<p> Ia, oi kemuni Jiova, mo Ni kakua ni vakayawayawa mai vei au; na noqu kaukauwa, mo Ni totolo mai mo Ni vukei au! <p><br/>
<p> Me'u vakabulai mai nai seleiwau, me'u vakabulai mai vei ira na koli. <p><br/>
<p> Me'u vakabulai mai na gusu ni laioni, me'u vakabulai mai na leu ni bulumakau kila. <p><br/>
<p> Au na cavuta na yacamuni vei ira na taciqu, ena kedra maliwa nai soqosoqo levu, au sa laveti Kemuni. <p><br/>
<p> Oi kemudou sa rerevaka na Kalou dou laveti Koya, oi kemudou na kawa i Tevita dou vakalagilagi Koya ka rerevaki Koya! <p><br/>
<p> Sa sega ni besetaki kemudou se cati kemudou o Koya ena vuku ni veivakararawataki levu, se sa vunitaka na Matana mai vei kemudou; ia sa daurogoci kemudou ga ni dou sa dau kacivi Koya. <p><br/>
<p> Na noqu vakavinavinaka sa tu ga vei Kemuni ena kedra maliwa nai soqosoqo levu. Au na vakacabora na noqu yalayala: ena matadra sa rerevaki Kemuni. <p><br/>
<p> E ra sa kana na dravudravua ka mamau; o ira sa vakasaqara na Kalou, e ra na laveti Koya. Me bula ka sega ni mudu na yalomu! <p><br/>
<p> Na i yalayala kei vuravura e dodonu me ra vakanananu, ka gole tale vua na Kalou. Na matavuvale kece e vuravura me ra cuva e Matamuni. <p><br/>
<p> Sa nei Jiova na matanitu, ka sa vaka tulewa e vuravura taucoko. <p><br/>
<p> O ira sa vuavuai e vuravura, era sa kana ka qarava na Kalou; o ira na kuvu ni soso era sa cuva e Matana kei ira talega era sa sega ni maroroi ira. <p><br/>
<p> O ira nai tabatamata vou era sa qaravi koya, era na wili vua na Kalou me yacova nai tabatamata ka dua, <p><br/>
<p> Era na lako mai ka tukuna na Nona dodonu, kei na dua tale nai taba se qai sucu, ni sai koya sa vakayacora na ka oqo.<p><br/>
<p> O Jiova sa noqui vakatawa. Au sa sega ni gadreva tale e dua na ka.  <p><br/>
<p> Sa cakava me'u davo sobu ena veivanua drokadroka; Sa liutaki au ki na wai sa drodro vakamalua.  <p><br/>
<p> Sa vakalesuya tale na yaloqu vua na Kalou, Sa liutaki au ena sala dodonu, ena vuku ni Yacana.  <p><br/>
<p> E dina ni'u sa lako ena buca ni yaloyalo ni mate, au na sega ni rerevaka na ca; ni kemuni sa tiko vata kei au, ena vakacegui au na Nomuni titoko kei na Nomuni matana ki lagi.  <p><br/>
<p> O Ni sa vakarautaka vei au na teveli, e matadra na kequ meca, o Ni lumuta na uluqu e nai lumu, sa vuabale ga na mequ bilo.  <p><br/>
<p> E dina, na vinaka, kei na yalololoma, ena muri au ena veisiga kece au sa bula kina; au na tikoga ena vale nei Jiova ka sega ni mudu.<p><br/>
<p> Sa nei Jiova o vuravura kei na ka kecega sa sinai kina, na veivanua kei ira sa tiko kina. <p><br/>
<p> Sa tauyavutaki vuravura ena dela ni wasawasa ka vakadeitaka ena dela ni wai e levu. <p><br/>
<p> O cei me cabe cake ki nai tikotikoi Jiova? Se, o cei me tucake tu e na Nona vanua tabu? <p><br/>
<p> O ira ga sa liga savasava ka yalo savasava, o ira sa sega ni gole tiko na yalodra ki na matakau, se cavuta tiko na veivakaisini. <p><br/>
<p> E na taura na veivakalouvinakataki mai vei Jiova, kei na yalododonu mai vua na Kalou nai vakabula. <p><br/>
<p> Oqo o Jekope, nai tabatamata sa vakasaqara na Kalou, o ira sa vakasaqarai kemuni Jiova. <p><br/>
<p> Dou tacake oi kemudou na matamata! Kemudou na katuba sega ni mudu, dou ta cake! Ena curu mai na Tui vakaiukuuku. <p><br/>
<p> O cei na Tui vakaiukuuku? O Jiova na kaukauwa ka Qaqa, o Jiova na Qaqa mai nai valu. <p><br/>
<p> Dou ta cake na matamata! Dou ta cake na katuba sega ni mudu! Ena curu mai na Tui vakaiukuuku. <p><br/>
<p> O cei na Tui vakaiukuuku? O Jiova sa tiko, Sai Koya ga na Tui vakaiukuuku.<p><br/>
<p> Kivei Kemuni Jiova, au sa laveta cake na yaloqu. <p><br/>
<p> Noqu Kalou; au sa vakadinati kemuni: me kua vei au na madua; me kua ni ra qaqa vei au na meca. <p><br/>
<p> E dina me kua ni dua e waraki kemuni me madua; me ra madua ga o ira sa daucaka ca. <p><br/>
<p> Jiova mo Ni vakaraitaka vei au na Nomuni sala, ka vakavulici au kina. <p><br/>
<p> Liutaki au ki na Nomuni dina ka vakavulici au kina. Ni sa i Kemuni na Kalou, na noqu i vakabula; Kemuni ga, au sa waraka tiko ena veisiga. <p><br/>
<p> I Jiova, mo ni nanuma na Nomuni yalololoma kei na Nomuni yalovinaka, ni sa ka mai liu sara. <p><br/>
<p> Mo ni guilecava na noqu i valavala ca, ni'u a se cauravou kina, se na noqu lako tani e Matamuni; me vaka na Nomuni yalololoma levu Ni nanumi au mai, I Jiova, me vakatalega na Nomuni yalovinaka. <p><br/>
<p> Na vinaka kei na dodonu sa nei Jiova; o Koya oqo sa vakavulici ira kina nai valavala ca o Koya, ena sala. <p><br/>
<p> O ira na yalomalumalumu sa tuberi ira ena lewa dodonu, sa vakavulici ira na yalomalua ena Nona sala. <p><br/>
<p> Na sala kecega i Jiova na yalololoma kei na dina, o koya oqori, au sa maroroya me noqu na veiyalayalati kei na Nona i tukutuku. <p><br/>
<p> E na vuku ni Yacamuni, Jiova, Ni vosota na noqu cala, ni sa rui ka levu. <p><br/>
<p> O cei na tamata sa rerevaka na Kalou? Me vakavulici o koya ena sala sa digitaki. <p><br/>
<p> O koya ena tiko vinaka, na nona kawa era na taukena na vanua. <p><br/>
<p> Na ka vuni i Jiova, sa tu vei ira sa rerevaki Koya. Ia ena vakatakila vei ira o Koya na Nona veiyalayalati. <p><br/>
<p> Na mataqu sa rai tikoga vei Jiova, ni sai Koya ga ena kauti au tani mai na lawa sa veitarovi. <p><br/>
<p> Mo Ni vaka namata mai vei au Jiova, ka yalololoma mai, ni'u sa rui vakalolomataki. <p><br/>
<p> Sa levu ga mai na leqa ni yaloqu; Isa, Ni kauti au tani mai nai colacola oqo! <p><br/>
<p> Mo ni raica mada na rarawa kei na mosi oqo, ka vosota kece na noqu i valavala ca. <p><br/>
<p> Mo Ni raici ira na kequ meca, ni ra sa rui lewe vuqa; E ra sa rui cati au vakaukauwa sara. <p><br/>
<p> Ni maroroya na yaloqu ka vakabulai au; me kua ni dua e vakamaduataki au, ni'u sa vakararavi vei Kemuni. <p><br/>
<p> Na dina kei na dodonu me rau maroroi au, ni'u sa waraki kemuni. <p><br/>
<p> Me ra vakabulai na Isireli, na Kalou! Mai na nodra leqa kece!<p><br/>
<p> Ni vakadodonutaki au Jiova, ni'u sa muria tiko na dina. Au sa vakararavi talega vei Jiova, au na sega ni tidara kina. <p><br/>
<p> Ni vakaraici au Jiova, ka vakadinadinataka; Ni vakatovolea na lomaqu kei na yaloqu. <p><br/>
<p> Na Nomuni yalololoma vinaka sa tu e mataqu, ka'u sa lako voli ena Nomuni dina. <p><br/>
<p> Au na sega ni, dabe vata kei ira na dauqaravi matakau, se, lakovata kei ira na dauveivakasewasewani. <p><br/>
<p> Au sa cata nai soqosoqo ni tamata ca, kei na nodra i tikotiko na vakasisila. <p><br/>
<p> Au sa vuluvulu oti, me'u sa lako ga ki na Nomuni cabocabo ni soro Jiova, <p><br/>
<p> Me rawa ni'u na tukuna yani na domo ni vakavinavinaka, ka tukuna na Nomuni cakacaka sa rui veivakadrukai. <p><br/>
<p> Jiova, au sa rui domona ka lomana nai tikotiko ni Nomuni Vale Tabu, kei nai tikotiko ni Nomuni ukuuku. <p><br/>
<p> Me kua ni tiko na yaloqu kei ira nai valavala ca, se na noqu bula, vata kei ira na dau via gunu dra, <p><br/>
<p> Na ligadra sa sinai ena buki vere, na liga sa sinai ena veivakaqumi. <p><br/>
<p> Ia, oi au, au na lako ena noqu dina; mo Ni vakabulai au, mo Ni yalololoma vei au. <p><br/>
<p> Sa tu na yavaqu ena vanua tautauvata; E nai soqosoqo levu au na vakavinavinaka vei Jiova.<p><br/>
<p> O Jiova na noqu rarama kei na noqu bula talega; o, cei me'u rerevaka? O Jiova sa kaukauwa ni noqu bula; o cei me'u taqayataka? <p><br/>
<p> Ni ra sa lako mai na tamata ca me veivala kei au, me ra kani au, o ira na kequ meca, era na tacaqe ka davo. <p><br/>
<p> Kevaka sa tuva i valu vei au e dua na mataivalu, na yaloqu ena sega, ni rere; kevaka sa ia mai na kaba vakaivalu me'u valuti kina, E na ka ga oqo au sa na nuidei kina. <p><br/>
<p> E dua ga na ka au sa gadreva vakalevu, o koya au na vakasaqara; me'u tiko ga ena Vale i Jiova, ena veisiga au sa bula kina, me'u vakasarava na Nona i ukuuku, ka me'u vakatataro tiko e na Nona Vale Tabu. <p><br/>
<p> E na gauna dredre, o Jiova ena vunitaki au ena Nona vale cecere; ena tikina vuni ni Nona vale, ena vunitaki au; ka vakatikori au ena uluvatu. <p><br/>
<p> Ia oqo sa laveti cake na uluqu me cecere cake vei ira na kequ meca era vakavolivoliti au; o koya au na vakacabora kina nai soro ni reki ena Nona Vale Tabu; Au na sere, io, au na seretaka na vakavinavinaka kivei Jiova. <p><br/>
<p> Mo Ni rogoca, Jiova, na tagi ni domoqu! Mo Ni lomani au mai, Ni rogoci au mai. <p><br/>
<p> O Ni sa tukuna, "Vakasaqara mai na Mataqu," sa tukuna yani na yaloqu, "Na Matamuni au na vakasaqara." <p><br/>
<p> Mo ni kakua ni vunitaki kemuni mai vei au; Mo Ni kua ni vuki tani ena cudru; o Ni sa dau vukei au tiko; mo Ni ka kua ni biuti au se laivi au' Na Kalou ni noqu vakabulai. <p><br/>
<p> Ni rau sa biuti au na tamaqu kei na tinaqu, o Jiova sa qai keveti au. <p><br/>
<p> Jiova, ni vakavulica vei au na Nomuni sala, mo Ni tuberi au ena sala vinaka, ena vukudra ga na kequ meca. <p><br/>
<p> Ni kakua ni soli au ki na nodra veitalia na meca; ni sa tubu cake tikoga na veibeitaki vakailasu me baleti au. Ia sa vaka ni sa uvucaki mai nai valavala kaukauwa. <p><br/>
<p> E rawa ni yali vakadua na yaloqu, kevaka me'u a sega ni yalovinaka vei Jiova e na nodra vanua na bula. <p><br/>
<p> Waraki Jiova ga mo tamata qaqa, e na qai vakaukauwataka na yalomu, mo wawa, au sa tukuna!<p><br/>
<p> Au sa tagi vei Kemuni, I Jiova na noqu Vatudei: mo ni kakua ni galuvi au, ke o Ni galuvi au, au sa vaka ga e dua sa lutu ki na qara.  <p><br/>
<p> Ni rogoca na domo ni noqu kerekere, ni'u tagi tiko vei kemuni, ni'u sa laveta tiko na ligaqu vaka ki na Nomuni Vale Tabu.  <p><br/>
<p> Me'u kua ni kau tani vata kei ira na tamata ca kei ira sa dau cakava na ka ca, era sa dau vosa vinaka vei ira na kai nona, ia na ca sa tu ga e lomadra.  <p><br/>
<p> Mo ni solia vei ira me vaka na nodra i valavala, me vaka na vakasisila ni nodra i kalawa; me soli vei ira me vaka na cakacaka ni ligadra; me vakarautaki vei ira me vaka era vakarautaka.  <p><br/>
<p> Baleta ni sa sega ni qarauna na cakacaka i Jiova, se na cakacaka ni Ligana. E na vakarusai ira o Koya, ka sega ni tarai cake tale.  <p><br/>
<p> Me vakacaucautaki o Jiova, baleta ni sa rogoca o Koya na domo ni noqu kerekere!  <p><br/>
<p> O Jiova na noqu Kaukauwa, na noqu i sasabai; Au sa vukei, baleta sa kabiti Koya na yaloqu. O koya oqo, au sa reki kina vakalevu, Au na sere ka rekitaki koya vakalevu.  <p><br/>
<p> O Jiova sa noqu kaukauwa, sa i Koya nai vakadei ni nona vakabulai na Nona i lumuti.  <p><br/>
<p> Mo ni vakabulai ira na Nomuni tamata. Mo ni vakasaututaka na Nomuni votavota. Mo ni vakatawai ira vinaka. Mo ni keveti ira cake ka sega ni mudu.<p><br/>
<p> Oi kemudou na tamata qaqa, Dou solia vei Jiova, Dou solia vei Jiova, nai ukuuku kei na kaukauwa. <p><br/>
<p> Dou solia vei Jiova na cecere e dodonu ga, me caka ki na Yacana Tabu, Qarava na Kalou ena totoka ni Nona savasava. <p><br/>
<p> Na domo i Jiova sa robota na wai; Na Kalou vaka i ukuuku sa kurukuru; o Jiova sa robota na wai levu. <p><br/>
<p> Na domo i Jiova sa kaukauwa; Na domo i Jiova sa sinai ena vakaturaga. <p><br/>
<p> Io, o Jiova sa musuka rua na sitari ni Lepanoni. <p><br/>
<p> O Koya talega sa cakava na sitari me ra rika me vaka na luve ni bulumakau kila. <p><br/>
<p> Na domo i Jiova sa wasewasea na yameyame ni buka. <p><br/>
<p> Na domo i Jiova sa kuretaka na vanua liwa; o Jiova sa kuretaka na Vanua Liwa o Ketesi. <p><br/>
<p> Na domo i Jiova, sa vakavuna me vakasucu na me kila. Sa vakavuna me druka na veikau levu; e na loma ni Nona vale era sa tukuna kecega, "Lagilagi!" <p><br/>
<p> Sa dabe vakatui o Jiova ena Waluvu levu, o Jiova sa dabe vaka Tui me sega ni mudu. <p><br/>
<p> O Jiova ena solia na kaukauwa vei ira na Nona tamata; o Jiova ena vakalouvinakataki ira na Nona tamata ena vakacegu.<p><br/>
<p> I Jiova, au na vakalavelaveti Kemuni, ni Kemuni sa laveti au cake, ka sega ni vakatara me ra marau na kequ meca, ena vukuqu. <p><br/>
<p> I Jiova na noqu Kalou, au a tagi yani vei Kemuni, o Ni sa vakabulai au. <p><br/>
<p> I Jiova, o Ni sa vakabula na yaloqu mai nai bulubulu; o Ni sa vakabulai au tiko, me'u kua ni lako sobu ki na qara. <p><br/>
<p> Dou lagata na vakavinavinaka vei Jiova, oi kemudou na Nona tamata, ka vakavinavinakataka ni dou vakanananu tiko ki na yacana Tabu. <p><br/>
<p> Na Nona cudru sa lekaleka walega, ia na Nona veitovaki sa ka ni bula taucoko; na tagi ena rawa ni vosota na bogi, ia na reki ena yaco ni sa kida na mataka. <p><br/>
<p> Oqo na noqu tiko vinaka au sa tukuna, "Au na sega ni vakayavalati." <p><br/>
<p> I Jiova, na Nomuni vinaka sa vakavuna na dei ni noqu ulunivanua; Ni o ni a vuni, au sa leqa vakalevu. <p><br/>
<p> Au sa kaci yani vei Kemuni, Jiova, vei kemuni Jiova au sa vakacabora na noqu kerekere: <p><br/>
<p> "Na vinaka cava e tiko ena noqu dra, ni'u sa lako sobu ki na qara? Ena rawa beka ni vakavinavinaka vei au na kuvu ni soso? Ena rawa beka ni kailavaka na Nomuni dina? <p><br/>
<p> Mo ni rogoca, Jiova, ka mo ni yalololoma mai vei au; Jiova na noqu Dauniveivukei!" <p><br/>
<p> O ni sa vukica na noqu vei mataka me sa ka ni marau, kei na meke; kei nai sulu taga sa vukici me'u marau vakalevu kina, <p><br/>
<p> Na kena i otioti ni reki oqo, o ya na vakavinavinaka vei Kemuni, au na sega ni tiko lo kina. I Jiova na noqu Kalou, Au na vakavinavinaka tikoga vei Kemuni me sega ni mudu.<p><br/>
<p> Vei kemuni Jiova, au sa vakararavi kina; me'u kakua ni madua; mo ni vakabulai au ena nomuni yalododonu. <p><br/>
<p> Me kala mai na Daligamuni ki vei au, Ni sereki au vakatotolo; Na noqu Vatudei ni drodro, nai vakaruru e veitaqomaki me vakabulai au. <p><br/>
<p> Oi Kemuni na noqu vatudei kei na noqu i vakaruru, o koya oqo, ena vuku ni Yacamuni, mo ni liutaki au ka tuberi au. <p><br/>
<p> Me'u kau tani mai na lawa sa biu vuni tu me coriti au, ni sai Kemuni na noqu kaukauwa. <p><br/>
<p> Ki na Ligamuni, au sa vakacabora kina na yaloqu; o ni sa vakabulai au, I Jiova na Kalou dina. <p><br/>
<p> Au sa cati ira e ra sa guta na ka wale; ia oi au, sa vakararavi ga vei Jiova. <p><br/>
<p> Au na marau ka reki ena Nomuni yalololoma, ni Kemuni sa raica na noqu leqa; o ni sa kila na yaloqu ena gauna dredre, <p><br/>
<p> O ni sa sega talega ni sogoti au, ena ligadra na meca; o ni sa vakaturi au ena vanua galala. <p><br/>
<p> I Jiova, mo ni yalololoma mai ena gauna ni noqu leqa; sa mamaca mai na mataqu ena noqu rarawa, io na yaloqu kei na yagoqu talega! <p><br/>
<p> Sa levu na noqu rarawa, na veiyabaki ni vutugu; sa yali na noqu kaukauwa ena vuku ni ca. <p><br/>
<p> Au sa rogorogo ca vei ira na kequ meca kecega, vakauasivi vei ira na noqu i tokani voleka, era sa dro o ira sa kilai au voleka, kei ira sa kilai mai taudaku. <p><br/>
<p> Au sa guilecavi me vaka na tamata mate sa sega ni kilai koya; au sa vaka na bilo sa kakavorovoro. <p><br/>
<p> Au sa rogoca na nodra veivakacacani; na rere sa tu ena veiyasana kecega, Ni ra sa daubose me baleti au, era sa tuvatuva me ra kauta tani na noqu bula. <p><br/>
<p> Ia, oi au, au sa vakararavi vei Kemuni Jiova, Au sa tukuna oti, "Oi Kemuni na noqu Kalou." <p><br/>
<p> Na noqu gauna, sa tiko kecega ena Ligamuni, mo Ni sereki au mai na ligadra na meca, mai vei ira sa via vesuki au. <p><br/>
<p> Na Matamuni me rai tiko yani vua na Nomuni tamata; me ra madua na ca; me ra galu vakadua e nai bulubulu. <p><br/>
<p> I Jiova, me'u kua ni madua; Ni'u sa kaci tiko yani vei Kemuni; me ra madua na ca; me ra galu vakadua ena i bulubulu. <p><br/>
<p> Me ra vagalui na gusu lasulasu, ni ra sa dau vosalevu, vosaviavialevu, vosa ni veivakalialia vei ira na yalododonu. <p><br/>
<p> Sa rui levu na Nomuni yalovinaka, o Ni sa dausolia vei ira sa rerevaki Kemuni, o Ni sa vakarautaka talega vei ira sa vakararavi vei Kemuni, ena matadra na luve ni tamata! <p><br/>
<p> O Ni na vunitaki ira ena Nomuni tikina vuni ni Nomuni i tikotiko mai na nodra vere na tamata; o Ni na vunitaki ira e na Nomuni vale levu, mai na veivakacacani ni yame. <p><br/>
<p> Me vakacaucautaki o Jiova, ni sa vakatakila mai vei au na totoka ni nona yalovinaka mai na koro kaukauwa! <p><br/>
<p> Au a tukuna vakatotolo, "Au sa tamusuki mai na Matamuni;" ia, o Ni sa rogoca na domo ni noqu kerekere, ni'u sa tagi tiko yani e Matamuni. <p><br/>
<p> Io, mo ni lomani Jiova, oi kemuni kece na Nona tamata! Ni sa dau maroroi ira sa dinati koya o Jiova, sa dausaumi ira vakadodonu nai valavala dokadoka. <p><br/>
<p> Mo ni yaloqaqa, ni na vakaukauwataka na yalomuni o koya, oi kemuni kece sa vakanuinui vei Jiova.<p><br/>
<p> Sa kalouvinaka o koya sa vosoti na nona caka cala, ka sa ubi na nona i valavala ca. <p><br/>
<p> Sa kalouvinaka na tamata, sa sega ni wilika vua na Kalou na nona cakacaka ca, kei ko ya sa sega na ka sa beitaki kina ena yalona. <p><br/>
<p> Ni'u sa galu ga, sa qase mai na suiqu, ena vuku ni noqu vutugu tiko ena siga taucoko. <p><br/>
<p> E na siga kei na bogi sa rui bibi vei au na Ligamuni, sa mamaca mai na noqu gacagaca me vaka na mamaca ena gauna ni dausiga. Sela <p><br/>
<p> Au sa vakadinadinataka na noqui valavala ca vei Kemuni, Au sa sega ni vunitaka na noqu ca, Au sa tukuna, "Au na vakatusa na noqu talaidredre vei Jiova," Ka o ni sa vosota nai valavala e ca. Sela <p><br/>
<p> E na tikina oqo, o ira kece sa vaKalou na nodra bula, era na masu. E na gauna o ni sa kune kina; Io ena waluvu levu, era na sega ni lako voleka mai vua. <p><br/>
<p> Oi Kemuni na noqu i vunivuni. o Ni na veimaroroi mai na noqu leqa; o ni sa dauvoliti au ena sere ni veisereki. Sela <p><br/>
<p> Au na vakarota vei iko ka vakavulica vei iko ena sala mo ni lako kina; na yaloka ni Mataqu ena tuberi iko. <p><br/>
<p> Mo kua ni vakataka na ose se meule, e sega na ka era kila. Me vesuki na gusudra e nai vesu, era na qai sega ni lako tani mai vei iko. <p><br/>
<p> Na rarawa ena levu vei ira na tamata ca, ia na yalololoma ena vakavoliti koya sa vakararavi vei Jiova. <p><br/>
<p> Oi kemudou na yalododonu, dou marau ka rekitaki Jiova, dou kaila ka reki, oi kemudou sa dodonu sara na yalomudou!<p><br/>
<p> Dou rekitaki Jiova oi kemudou na yalododonu! Sa rui totoka na vakavinavinaka mai vua na yalododonu. <p><br/>
<p> Dou vakavinavinaka vei Jiova ena api, dou cakava na rorogo vei Koya ena i yaya ni vakatagi e tini na kena wa. <p><br/>
<p> Dou seretaka Vua na sere vou; qiria vakamatau na rorogo ni reki. <p><br/>
<p> Baleta na vosa i Jiova sa dodonu, na Nona cakacaka kecega sa caka ena dina. <p><br/>
<p> O Jiova sa lomana na dodonu kei na lewa; sa sinai o vuravura ena yalovinaka i Jiova. <p><br/>
<p> E na vosa i Jiova sa buli kina o lomalagi, kei ira kece ga sa tiko kina e nai cegu ni gusuna. <p><br/>
<p> Sa kumuna kecega na wai ni waitui me vaka na i kovukovu; sa biuta na titobu ena vale ni maroroi. <p><br/>
<p> Me rerevaki Jiova o vuravura kecega; me ra vakaqoroqoroi koya o vuravura taucoko. <p><br/>
<p> Baleta ni sa vosa o Koya sa yaco na ka kecega, sa vakarota o Koya sa tu na ka kecega. <p><br/>
<p> O Jiova sa vakatawayagataka na nodra i vakasala na veimatanitu; sa sega ni yaco na nodra i tuvatuva na tamata. <p><br/>
<p> Nai vakasala i Jiova sa tudei ka sega ni mudu, nai tuvatuva ni Yalona, ki nai tabatamata kecega. <p><br/>
<p> Sa kalouvinaka na matanitu sa nodra Kalou o Jiova, kei ira sa digitaki Koya me nona i votavota. <p><br/>
<p> Sa rai mai lomalagi o Jiova ka raici ira na luve ni tamata. <p><br/>
<p> Mai na Nona i tikotiko, sa vakaraici ira kece na lewe i vuravura; <p><br/>
<p> Sa bulia vakamatua na yalodra yadudua, sa vakaraica vinaka na nodra cakacaka. <p><br/>
<p> Sa sega ni bula na tui ena levu ni nona mataivalu; se na tamata qaqa mai na nona kaukauwa. <p><br/>
<p> Sa ka wale na vakanuinui ki na ose me ra bula kina; se ki na kena kaukauwa me veivakabulai. <p><br/>
<p> Raica, na mata i Jiova sa tiko ga vei ira sa rerevaki Koya, vei ira sa vakanuinui tiko ki na Nona yalololoma, <p><br/>
<p> Me vakabulai na yalodra mai na mate, ka vakabulai ira tiko mai na dausiga. <p><br/>
<p> Sa waraki Jiova tiko na yaloi keimami; o Koya na neimami i vukevuke kei na neimami i sasabai. <p><br/>
<p> Na yaloi keimami ena marautaki Jiova ni keimami sa vakararavi ki na Yacana Tabu. <p><br/>
<p> I Jiova na Nomuni yalololoma me sa tiko ga kei keimami me vaka ni keimami vakanuinui tiko vei Kemuni.<p><br/>
<p> Au na vakacaucautaki Jiova ena gauna kecega; na Nona vakavinavinaka ena tiko ga ena gusuqu. <p><br/>
<p> Na yaloqu sa boletaki Jiova; ni ra sa rogoca na yalomalumalu era na reki. <p><br/>
<p> Me daru mai seretaki Jiova, me daru mai laveta cake vata na yacana. <p><br/>
<p> Au a vakasaqarai Jiova, ka sa rogoci au o koya, ka vakabulai au mai na noqu rere kecega. <p><br/>
<p> Era sa rai tiko ga ki vua ka sigege tiko, ka sa sega ve ira na madua. <p><br/>
<p> Sa tagi na dravudravua, o Jiova sa rogoci koya ka sa vakabulai koya mai na nona leqa. <p><br/>
<p> Na agilosi i Jiova, sa dauvoliti ira sa rerevaki koya me vakabulai ira. <p><br/>
<p> Mai tovolea ka raica ni sa vinaka o Jiova, sa kalouvinaka o koya sa vakararavi vua! <p><br/>
<p> Dou rerevaki Jiova, oi kemudou na Nona tamata! Sa sega na ka e yali vei ira sa rerevaki koya. <p><br/>
<p> E na via kana na luve ni laioni; ia o ira sa vakasaqarai Jiova, ena sega ni yali vei ira e dua na ka vinaka. <p><br/>
<p> Ragone, dou lako mai ka vakarorogo vei Au, Au na vakavulica vei kemudou na rerevaki Jiova. <p><br/>
<p> O cei na tamata sa via raica na bula kei na veigauna vinaka? <p><br/>
<p> Qarauna na yamemu mai na ca, kei na tebenigusumu mai na vosataka na ka lasu. <p><br/>
<p> Lako tani mai na ca, caka vinaka, vakasaqara na veivinakati ka ciciva sara. <p><br/>
<p> Na Mata i Jiova sa tiko vei ira na yalododonu, sa vakarorogo tu na Daligana ki na nodra tagi. <p><br/>
<p> Sa duatani na Mata i Jiova vei ira sa dau kitaka na ka ca, me musuka laivi kina na kedra i vakananumi e vuravura. <p><br/>
<p> Era na tagi na yalododnu, o Jiova e na rogoci ira, ka vakabulai ira sa dasila na yalodra. <p><br/>
<p> Sa voleka o Jiova vei ira sa ramusu na yalodra, sa vakabulai ira sa dasila na yalodra. <p><br/>
<p> Sa levu na nona vakararawataki na yalododonu, o Jiova sa vakabulai ira mai na dredre kece oqo. <p><br/>
<p> Sa maroroya kece na suidra, ka sa sega e dua me ramusu. <p><br/>
<p> Na ca ena vakabalea na tamata ca, kei ira sa cati ira na yalododonu era na vakacacani. <p><br/>
<p> O Jiova ena vakabula na yalodra na Nona tamata, sa sega ni dua e vakararavi vua me na vakacacani.<p><br/>
<p> Mo ni raica na noqu i tuvatuva Jiova, vata kei ira sa via veivala kei au; mo ni veivala kei ira sa via veivala kei au. <p><br/>
<p> Mo Ni tucake ena vukuqu, mo Ni taura na i sasabai levu kei nai sasabai lailai. <p><br/>
<p> Mo Ni vakaraitaka na moto, ka tarovi ira sa tu me cicivi au. Mo Ni tukuna ki na yaloqu. "Oi Au na nomu i vakabula." <p><br/>
<p> Me ra vakamaduataki ka vakadrukai o ira sa vakasaqarai au; me ra sa vakasukai ka vakatawayagataki ena nodra vere me baleti au. <p><br/>
<p> Me ra vaka na qa ni sila ena cagi, me ra sa cemuri mai vua na Agilosi i Jiova. <p><br/>
<p> Na nodra sala me sa butobuto ka titidara. O ira na Agilosi i Jiova me ra cici muri ira. <p><br/>
<p> Era sa tagavi au vuni me'u lutu ki na qara, sa sega ni dua na vuna. <p><br/>
<p> Me lako mai vei koya na veivakarusai sega namaki, me tagavi ga o koya ena nona lawa ga. Me lutu ga o koya ena veivakarusai oqori. <p><br/>
<p> E na reki lako na yaloqu vei Jiova; ena rekitaka na Nona veivakabulai. <p><br/>
<p> Era na tukuna kece na suiqu, "Jiova, o cei sa vakataki Kemuni, me vakabulai ira na dravudravua mai vei ira sa kaukauwa vei koya, Io na dravudravua, na vakaloloma mai vei koya sa dauveivakalolomataki?" <p><br/>
<p> Era tubu mai nai vakadinadina lasulasu, Era sa taroga na ka au sa sega ni kila. <p><br/>
<p> E ra sa saumi au ena ca mai na vinaka, me vakauwakauwataka na yaloqu. <p><br/>
<p> Io, oi au, ni ra sa tauvimate, na noqui sulu, me nodra taga; au sa vakamalumalumutaki au ena lolo, na noqu masu me lesu mada kina yaloqu. <p><br/>
<p> Au toso me vaka sa noqu i tokani dina o Koya, sa taciqu dina, au sa cuva sobu vakabibi me vaka vei koya na tinaqu dina. <p><br/>
<p> E na noqu rarawa, era sa reki tiko, era sa soqoni vata mera veicoqacoqa kei au. Ia, oi au, au sa sega ni kila; Era sa dresulaki au ka sega ni cegu; <p><br/>
<p> E nai valavala e sega ni vakalotu, era sa vakasequruquru bati vei au. <p><br/>
<p> I Jiova, me dede tiko vakaoqo na Nomuni wanono tiko? Me'u vakabulai mai vei ira na laioni. <p><br/>
<p> Au na vakavinavinaka vei Kemuni ena i soqosoqo levu, ena matadra na tamata. <p><br/>
<p> Me ra kua ni rekitaki au, o ira sa sega ni kequ meca; se me ra bobo matai dua o ira sa cati au ni sega na kena dina. <p><br/>
<p> Era sa sega ni veivosakitaka na veivinakati, na veivakaisini ga, kei na veivakacacani vei ira sa tiko malua ena vanua. <p><br/>
<p> Era sa dolava vakalevu na gusudra ena vukuqu, ka tukuna, "Io, Io, na matai keimami sa raica." <p><br/>
<p> Na ka oqo o Ni sa raica, Jiova. Mo Ni kakua ni galu, I Jiova mo Ni kakua ni yawa mai vei au. <p><br/>
<p> Mo Ni yavalati kemuni mai ka yadrava na ka oqo. Na noqu i tuvatuva, na noqu Kalou o Jiova. <p><br/>
<p> Mo ni vakasavasataki au, Jiova Na noqu Kalou. Me vaka na Nomuni yalododonu, me ra kua tiko ni marau ena vukuqu. <p><br/>
<p> Me ra kakua ni tukuna e lomadra, "Io eda sa rawata!" Me ra kakua ni tukuna "Keimami sa tilomi koya oti." <p><br/>
<p> Me ra kune madua ka vakasesei, o ira sa marauraka na noqu vakamavoataki, me ra sa vakaisulu ena madua kei na beci o ira sa dautukutukuni ira. <p><br/>
<p> Me ra kaila ena reki kei na marau o ira sa totaka nai dusidusi dodonu ka dina; me ra sere tikoga. "Me vakacerecerei o Jiova. O koya sa marautaka na nodra bula vinaka na nona tamata." <p><br/>
<p> Na yamequ ena tukuna na Nomuni yalododonu kei na Nomuni vinaka ena veisiga kecega.<p><br/>
<p> Nai tukutuku mai na vu ni yaloqu baleta na nona ca na tamata ca: Na rerevaka na Kalou sa sega ni kune e matana. <p><br/>
<p> Sa dodonu ga vua na ka sa tu e matana, ni sa raica ga na nona ca kei na ka sa cata o koya. <p><br/>
<p> Na vosa ni gusuna sa ca kecega ka veivakaisini; sa oti na nona yalomatua kei na nona daucaka vinaka. <p><br/>
<p> Sa nakita na ca mai na nona i davodavo; sa vakarautaki koya ena ka sa sega ni vinaka; sa sega ni cata na ca. <p><br/>
<p> Na Nomuni yalololoma Jiova, sa tiko mai lomalagi kei na Nomuni daudina, sa sivia na o. <p><br/>
<p> Na Nomuni yalododonu sa vaka na ulunivanua levu; na Nomuni lewa sa rui ka titobu sara; I Jiova, o ni sa maroroya na tamata kei na manumanu. <p><br/>
<p> I Jiova sa rui ka taleitaki na totoka ni Nomuni yalovinaka, o koya oqo era sa biuta kina na nodra vakararavi na tamata ena yaloyalo ni Tabamuni. <p><br/>
<p> Era sa vakasinaiti ena totoka ni veivakacegui e taucoko ni Nomuni vale. Ka o Ni sa vakagunuvi ira mai na uciwai ni Nomuni veivakamarautaki. <p><br/>
<p> Ni sa mai vei Kemuni nai vurevure ni Bula, ena Nomuni cina keimani sa raica na rarama. <p><br/>
<p> Mo Ni dolava tiko ga na Nomuni yalovinaka vei ira sa kilai kemuni, kei na Nomuni yalododonu vei ira sa dodonu sara ena yalodra. <p><br/>
<p> Me kakua ni tosovi au mai na yavana na tamata dokadoka, me kakua talega ni tosoi au tani na ligai koya na dau caka ca. <p><br/>
<p> E ra sa bale na daucaka ca; Era sa vakabalei vakadua ka sega ni rawa ni tucake tale.<p><br/>
<p> Kakua ni yalocataki koya sa kitaka na ka ca, se, vuvutaki koya sa ia nai valavala ca. <p><br/>
<p> Era na tamusuki me vaka na co, me ra malai sara yani. <p><br/>
<p> Vakararavi vei Jiova ka caka vinaka; Tiko voli e na vanua ka kana mai na Nona yalodina. <p><br/>
<p> Vakamarautaki iko tiko e na Kalou o Jiova, ena qai solia vei iko o koya na ka sa gadreva na yalomu. <p><br/>
<p> Vakadeitaka na nomui lakolako vei Jiova, vakararavi vei koya, ena vakayacora sara o Koya. <p><br/>
<p> Ena kauta mai na nomu yalododonu me vaka na rarama kei na nomu dodonu me vaka na sigalevu. <p><br/>
<p> Mo vakacegu tiko vei Jiova, waraki Koya tiko vakamalua; mo kakua ni yaloca, ena vukui koya sa tiko vinaka, ena vuku ni nakinaki ca sa cakava o koya. <p><br/>
<p> Mo kakua ni cudru, mo biuta talega na cudru katakata; Kakua ni yalo caoqori ena vakavuna na mavoa. <p><br/>
<p> Era na tamusuki na daucaka ca, o ira ga sa waraki Jiova, era na taukena na vanua. <p><br/>
<p> Wawa vakalailai ga, era na yali yani na tamata ca, sa dina, dou sa qai vakasaqara na nonai tikotiko, ia sa lala tu. <p><br/>
<p> O ira na yalomalumalu, era na taukena na vanua, era na marautaka na levu ni sautu. <p><br/>
<p> O ira na tamata ca era na bukiveretaki ira na tamata yalododonu, la era na vakakatibati vua. <p><br/>
<p> Ena dredrevaki koya o Jiova, ni sa raica sa totolo tiko mai na nona siga. <p><br/>
<p> Sa laveta na nona i seleiwau na tamata ca ka loveca na nona dakai, me vakadavora na dravudravua kei na vakaloloma, me vakamatei ira sa dodonu na nodra i valavala. <p><br/>
<p> Era sa suaka ga na yalodra ena nodra i selewau, kei na nodra dakai ena musuki. <p><br/>
<p> Na ka lailai sa tu vua na yalododonu sa uasivi mai na yau levu sa tu vei ira na tamata ca. <p><br/>
<p> Na ligadra na tamata ca ena musuki, ia, o Jiova sa laveti ira na yalododonu. <p><br/>
<p> O Jiova, sa kila na nodra siga na yalododonu, kei na nodra i votavota ena sega oti rawa. <p><br/>
<p> Era sa sega ni madua rawa ena veigauna ca ka ra na marau tu ga ena gauna ni dausiga. <p><br/>
<p> O ira na tamata ca, kei na meca ni Kalou era <p><br/>
<p> na rusa laivi, me vaka na veika rairai vinaka sa dau yali ni sa ubia yani na kubou, e ra na yali vaka kina. <p><br/>
<p> Era sa dau kerekere na tamata ca ka sega ni sauma tale, ia o ira na yalododonu era sa vakaraitaka na yalololoma ka solia. <p><br/>
<p> O ira sa vakalouvinakataki mai vei Koya, era na taukena na vanua, ia o ira sa cudruvi mai vei koya, era na muduki tani. <p><br/>
<p> O Jiova, sa vakarautaka na nodra i kalawa na tamata vinaka, ka sa taleitaka na nodra i valavala. <p><br/>
<p> E dina ena lutu o koya, ena sega ga ni lutu vakadua sara; ni na keveti koya cake tale o Jiova. <p><br/>
<p> Au a gone, ka sa qase tale oqo; au se sega ni raica na nodra biu wale tu na yalododonu, se o ira na nona kawa, me ra kere madrai. <p><br/>
<p> E se yaloloma tikoga ka dausolisoli; o ira na nona kawa era sa vakalouvinakataki. <p><br/>
<p> Lako tani mai na ca, cakava na ka vinaka, bula tiko me sega ni mudu. <p><br/>
<p> O Jiova sa lomana na ka dina, ka sega ni dau biuti ira na Nona; era sa maroroi tiko me sega ni mudu, ia, o ira na kawa ni tamata ca, era na muduki vakadua. <p><br/>
<p> O ira na yalododonu era na taukena na vanua, ka tiko kina me sega ni mudu. <p><br/>
<p> Na gusuna na yalododonu sa vosa vaka na yalomatua kei na yamena sa tukuna na lewa dodonu. <p><br/>
<p> Nai vunau ni nona Kalou, sa tiko e lomana: Na nona i kalawa kece, ena sega kina na sikalutu. <p><br/>
<p> Sa vakaraici ira na yalododonu na tamata ca, ka vakalewa vinaka tiko me vakamatei koya. <p><br/>
<p> O Jiova ena sega ni biuti koya ki na liga ni tamata ca, se vakacacani koya ni sa lewai. <p><br/>
<p> Waraki Jiova tikoga, maroroya na Nona vosa, ena laveti iko cake mo taukena na vanua. Ni ra sa musuki laivi na tamata ca, o na raica e matamu. <p><br/>
<p> Au sa raica na tamata ca ena nona kaukauwa levu, ka sa tevuki koya me vaka na kau drokadroka. <p><br/>
<p> Sa lako yani o koya, ka sa yali vakadua, au vakasaqarai koya, sa dredre ni kune tale. <p><br/>
<p> Dau vakaraica na tamata sega cala, vakadikevi ira na tamata dina sara; na nona veisiga ni mataka, ena vakacegui. <p><br/>
<p> O ira na daubasu lawa, era na vakarusai; na mataka nei koya na tamata ca, ena muduki laivi. <p><br/>
<p> Na nodra vakabulai na yalododonu, sa ka, e mai vua na Kalou; sa nodra kaukauwa o koya ena gauna ni leqa. <p><br/>
<p> O Jiova, ena vukei ira ka vakabulai ira; ena sereki ira mai vei ira na tamata ca, sa vakabulai ira baleta ni ra vakararavi vei Jiova.<p><br/>
<p> I Jiova, Ni kua ni vunauci au ena Nomuni rarawa, Ni kua ni vakavulici au ena nomuni cudru! <p><br/>
<p> Na Nomuni gasau sa cokai au e loma sara, sa tabaki au sobu na Ligamuni. <p><br/>
<p> Sa dadaga na yagoqu ena vuku ni Nomuni cudru, sa sega na bula vinaka vei au, ena vuku ni noqu i valavala ca. <p><br/>
<p> Na noqu caka cala, sa ula baleta na uluqu, sa rui bibi me vaka nai colacola bibi. <p><br/>
<p> Na noqu mavoa sa rui bona ka nana, baleta na noqu lialia. <p><br/>
<p> Au sa leqa vakalevu, au sa vakacuvari sobu vakaukauwa, ena siga taucoko au sa rarawa tiko. <p><br/>
<p> Sa tutubu vakalevu mai na toloqu, sa dadaga na lewequ. <p><br/>
<p> Au sa sautanini vakalevu ka sega ni toso rawa. Au sa vutugu vakalevu ena vuku ni yavavala ni yaloqu. <p><br/>
<p> Jiova, na noqu gagadre kece sa tu vei Kemuni: kei na ka au daucegulevutaka sa sega ni ka vuni vei Kemuni. <p><br/>
<p> Sa tavatukituki na utoqu, sa yali noqu kaukauwa; na rai talega ni mataqu sa buwawa, ni ra sa lako tani vei au. <p><br/>
<p> O ira na noqu daulomani kei ira na noqu i tokani era sa tu vakayawa vei au. <p><br/>
<p> O ira sa vakasaqara me'u ca, era sa viria na kequ dai, o ira sa vakasaqara me'u vakacacani era sa veivakasewasewani tiko. Era sa nakita tiko na veivakacalai ena veisiga. <p><br/>
<p> Ia, oi au, au sa vaka e dua na daliga vara, au sa sega ni rogoca; au sa vaka talega e dua na galu sa sega ni dola gusu. <p><br/>
<p> Io, au sa vaka e dua sa daliga vara, kei koya sa galu ka sega ni vosa rawa. <p><br/>
<p> Io, oi Kemuni ga Jiova, au sa vakanuinui kina; o Ni na rogoca, Jiova na noqu Kalou. <p><br/>
<p> Ni'u sa tukuna, "Mo Ni rogoci au, de ra qai marau, de qai sisi na yavaqu, me ra qai vakacerecerei ira vakai ira me veicoqa kei au." <p><br/>
<p> Au sa vakarau me'u bale, na noqu rarawa sa tu ga e mataqu ena gauna kecega. <p><br/>
<p> Au na tukuna na noqu cala, sa vakararawataki au na noqu i valavala ca. <p><br/>
<p> Ia, o ira na meca era sa ca ka kaukauwa, o ira sa cati au era sa vakalevutaki ira vakatawadodonu. <p><br/>
<p> O ira sa sauma na vinaka ena ca, era sa kequ meca, baleta ni'u sa muria na ka e vinaka. <p><br/>
<p> I Jiova, mo Ni kua ni biuti au; noqu Kalou mo Ni kua ni yawa mai vei au! <p><br/>
<p> Mo Ni totolo ka vukei au mai, Jiova na noqu i Vakabula!<p><br/>
<p> Au sa tukuna, "Au na qarauna na noqu i valavala, de'u qai valavala ca ena yamequ; au na vesuka na gusuqu ni'u sa tiko vata kei ira na tamata ca." <p><br/>
<p> Au sa vakagagalu tiko ka sega ni vosa, au sa tauri au vinaka tiko, na noqu rarawa sa vakayavalati au vakalevu. <p><br/>
<p> Sa katakata e lomaqu na yaloqu; ni'u sa vakanananu tiko, sa qai waqa na buka. Au sa qai vosa ena yamequ: <p><br/>
<p> "Jiova, ni cakava me'u kila na noqu i cavacava, ena vakacava na balavu ni noqu bula, me' u rawa ni kila kina na noqu malumalu. <p><br/>
<p> Sa dina, o Ni sa vakarautaka na noqu bula me caga dua ga, kei na noqu veiyabaki sa ka walega vei Kemuni; e dina na bula vinaka ni dua na tamata sa vaka ga na cawa. Sela. <p><br/>
<p> Sa dina, era vaka ga na yalo na tamata ni ra sa veilakoyaki tu; e dina, sa ka wale na nodra oca; sa kumuna ka binia nai yau, ka sa sega ni kila se o cei ena qai kauta mai. <p><br/>
<p> "Ia, oqo, Jiova, na cava au sa waraka tiko? Na noqu i nuinui sa tu vei Kemuni. <p><br/>
<p> Mo Ni sereki au mai na noqu vakaveitalia; me'u kakua ni nodra i vakalasa na lialia. <p><br/>
<p> Au a galu, au sa sega ni vosa, oi kemuni ga o ni sa vakatara o ya. <p><br/>
<p> Mo Ni kauta tani na rarawa mai vei au, sa kani au nai roba ni Ligamuni. <p><br/>
<p> Ni'u tiko vata na veivunauci, o Ni vakadodonutaka na tamata ena vuku ni caka cala, o Ni sa vakawaicalataka na nona totoka sa dina sara, sa dina sara ni sa kaukauwa walega na tamata. Sela <p><br/>
<p> "I Jiova, mo Ni rogoca na noqu masu, mo Ni vaqara na Daligamuni ki na noqu tagi; mo Ni kakua ni galu ena vuku ni wai ni mataqu; Ni'u sa vulagi sara vei kemuni ka sa kawa ni tamta lako voli, me vakataki ira na tamaqu. <p><br/>
<p> Mo ni kua ni wanonovi au vakabalavu, me rawa ni'u kaukauwa tale, ni bera ni'u lako yani ka yali tale."<p><br/>
<p> Sa golevi au mai o Jiova, ni'u sa waraki koya tiko; ka sa rogoca na noqu tagi. <p><br/>
<p> Sa kauti au cake mai o koya, mai na qara rerevaki, mai na qele lolobo, sa qai vakatucaketaki au ena dela ni vatu, qai vakadeitaka na noqu i kalawa. <p><br/>
<p> Sa biuta na sere vou ki na gusuqu, na vakavinavinaka ki vua na noda Kalou, e lewe levu era na raica ka rere, Au na vakararavi ga vei Jiova. <p><br/>
<p> Sa kalouvinaka na tamata sa vakararavi vei Jiova, sa sega ni dokai ira na dokadoka, se sa lesu tale ki na lasu. <p><br/>
<p> I Jiova na noqu Kalou; sa rui totoka ka levu na Nomuni cakacaka, o koya o ni sa cakava; kei na Nomuni vakanananu me baleti keimami, sa sega ni rawa ni tuvani yani. Kevaka ena tukuna se vosa kina, sa levu qai sega ni wili rawa; kevaka me'u na tukuna se vosa kina, sa rui levu ka sega ni wili rawa. <p><br/>
<p> Nai soro kei na i madrali, o ni sa sega ni vinakata; o ni sa dolava na daligaqu; nai soro kama kei na i soro ni valavala ca o Ni sa sega ni vakadonuya. <p><br/>
<p> Au sa qai tukuna, "Raica au sa lako mai; E nai Vola vivigi sa volai au. <p><br/>
<p> Au sa marautaka na cakava na Lomamuni, noqu Kalou, kei na Nomuni vunau sa tiko e lomaqu." <p><br/>
<p> Au sa vunautaka nai tukutuku vinaka vei ira na yalododonu, e nai soqosoqo levu, sa dina, au na sega ni vakagaluya na gusuqu; I Jiova, Oi Kemuni ga o ni sa kila. <p><br/>
<p> Au sa sega ni vunitaka na Nomuni yalododonu e lomaqu. Au sa vunautaka tiko na Nomuni yalodina kei na nomuni veivakabulai. Au sa sega ni via ubia na Nomuni Dina, mai vei ira nai soqosoqo levu. <p><br/>
<p> Jiova, Mo ni kua ni tarova na Nomuni yalololoma dina mai vei au; Na Nomuni yalovinaka kei na Nomuni yalodina me maroroi au tikotiko ga. <p><br/>
<p> Sa vakavuqa na ca sa vakavolivoliti au; na noqu ca sa ulabaleti au, o koya, au sa sega kina ni rawa ni rai cake; era sa levu mai na drau ni uluqu; o koya oqo, au sa druka ena vuku ni yaloqu. <p><br/>
<p> Mo ni yalovinaka Jiova, ni sereki au, mo ni totolo ka vukei au! <p><br/>
<p> Me ra vakamaduataki, vakasesei, me ra vakasukai tale o ira sa via mai sagai au. Me ra vakasukasuka ka vakamaduataki, o ira kecega era sa vinakata me'u ca. <p><br/>
<p> Me ra sa vakamaduataki, o ira kecega sa tukuna mai vei au "Ue! Ue!" <p><br/>
<p> O ira kecega sa vakasaqarai Kemuni, me ra reki ka marautaki kemuni. O ira kecega sa taleitaka na Nomuni veivakabulai, me ra tukuna, tikoga, "Me vakacerecerei o Jiova!" <p><br/>
<p> Au sa dravudravua ka vakaloloma; oi kemuni na noqui vukevuke, oi kemuni na dauniveisereki mo ni kakua ni vakaberabera, na noqu Kalou.<p><br/>
<p> Sa kalouvinaka o ira sa dau nanumi ira na dravudravua. O Jiova ena vakabulai koya ena gauna ni leqa. <p><br/>
<p> O Jiova, ena taqomaki koya, maroroi koya me bula tiko, ena vakalouvinakataki e vuravura; Oi Kemuni, o Ni sa sega ni soli koya ki na nodra veitalia na kena meca. <p><br/>
<p> O Jiova ena vakaukauwataki koya mai na nona i davodavo ni tauvimate; ka na vakabulai koya mai na nona i davodavo ni tauvimate. <p><br/>
<p> Au sa tukuna, Jiova "Mo ni yalodina tikoga mai vei au; mo ni vakabula na yaloqu, ni'u sa valavala ca vei Kemuni." <p><br/>
<p> Era sa vosacataki au na kequ meca: "E na mate ena gauna cava o koya, ka na yali yani na yacana?" <p><br/>
<p> Kevaka sa lako mai o koya me raici au, sa vosa ca tikoga, e yalona sa kumuna tikoga na ka ca, ni sa lako yani, sa talanoa yarayara ga. <p><br/>
<p> O ira kece era cati au, era sa vakasolokakanataki au, ka veitukunayaka na ka me'u ca kina. <p><br/>
<p> Era sa tukuna, "Sa dua na mate ca, sa tauvi koya tiko. Ia oqo ni sa davo no, ena sega ni tucake tale." <p><br/>
<p> O koya mada ga na noqu i tokani voleka dina, o koya au dauvakabauta, e dau kania na kequ madrai sa vorati au tale. <p><br/>
<p> Ia Oi kemuni ga Jiova, mo Ni yalololoma mai, ka vakaturi au cake, me'u sauma vei ira. <p><br/>
<p> Ena ka oqo, au sa kila kina ni o ni sa dau rekitaki au, baleta ni ra na sega ni qaqa vei au na kequ meca. <p><br/>
<p> Mo Ni toro mai, o Ni sa laveti au cake ena vuku ni noqu dina, ka biuti au tiko e matamuni me sega ni mudu. <p><br/>
<p> Me vakcaucautaki o Jiova na Kalou kei Isireli, mai na sega ni mudu kina sega ni mudu! Emeni, Emeni.<p><br/>
<p> Me vaka sa vakaboica na mataniwai na me kila, sa vakaboboi vaka kina na yaloqu vei Kemuni na noqu Kalou. <p><br/>
<p> Sa via gunu na yaloqu vua na Kalou, vua na Kalou bula. Na gauna cava beka, me'u na tu kina ena mata ni Kalou? <p><br/>
<p> E na siga kei na bogi, sa kequ kakana tu ga na wai ni mataqu. E ra sa tukuna tikoga mai vei au, "E vei na nomu Kakou?" <p><br/>
<p> Ni'u sa nanuma na vei ka oqo, au sa sova na yaloqu ki lomaqu; ni'u a dau lako vata kei ira ki na vale ni Kalou, ena domo ni reki kei na vakavinavinaka, kei nai soqosoqo levu sa dau maroroya na nona solevu Tabu. <p><br/>
<p> Na yaloqu, ena cava o sa yalo lailai kina? Ena vuku ni cava o sa vakatataro kina e lomamu? Mo nuitaka na Kalou, au na vakavinavinaka vua na Kalou ni sa vukei au na Matana. <p><br/>
<p> Noqu Kalou, sa vakayalolailaitaki na yaloqu e lomaqu, Au na vakananumi Kemuni mai na vanua o Joritani, mai na vanua cecere o Erimoni, mai na Delana e Maisa. <p><br/>
<p> Mai na domo ni savu sa kaciva kina na titobu. Sa mai luvuci au na Nomuni ua lalai kei na ua lelevu. <p><br/>
<p> Na Kalou ena vakarota na Nona yalovinaka ena siga levu, ena bogi na Nona sere ena tiko vata kei auNa masu vua na Kalou ni noqu bula. <p><br/>
<p> Au na tukuna vua na noqu Kalou, "Na noqu vatulevu. Ena cava o sa guilecavi kina? E na cava ka'u sa tagi vakararawa kina ena vukudra na meca dau veivakacacani?" <p><br/>
<p> Sa ramusu na suiqu, au sa vakacalai mai vei ira na meca ka ra tukuna, "E vei na nomu Kalou?" <p><br/>
<p> Ena cava o sa yalolailai kina na lomaqu? Mo nuitaka na Kalou. Au na vakavinavinaka vua, na rai vinaka ni mataqu vua, kei na noqu Kalou.<p><br/>
<p> Noqu Kalou, mo Ni vakadodonutaki au, mo Ni raica na noqu i lakolako mai vei ira na veimatanitu era sega ni kilai kemuni, mo Ni vakabulai au mai vei ira na dauveivakaisini kei ira na tamata sega ni dodonu!  <p><br/>
<p> Oi Kemuni na Kalou na noqu kaukauwa; o Ni sa biuti au ena vuku ni cava?  <p><br/>
<p> Mo Ni tala yani na Nomuni rarama kei na Nomuni dina, me ra liutaki au, me ra kauti au ki na Nomuni delana Tabu, ki na Nomuni valevakacevaceva talega.  <p><br/>
<p> Au na qai lako ki na Nomuni cabocabo ni soro, ki vua na Kalou, na noqu reki sa vuabale; ena Api au na vakalavelaveti kemuni, na Kalou, na noqu Kalou.  <p><br/>
<p> E na cava o sa yalolailai kina, na yaloqu? Ena cava o sa vakatarotaro kina na yaloqu? Mo nuitaka na Kalou. Au na vakavinavinaka vei koya. Sa veivuke na rai ni mataqu Vua, io na noqu Kalou.<p><br/>
<p> Keimami sa rogoca, na Kalou, ni ra sa tukuna vei keimami o ira na neimami qase, na veika o Ni sa cakava, ena nodra veigauna, ena veisiga e liu: <p><br/>
<p> Na Nomuni cemuri ira na veimatanitu, ena Ligamuni, o ira o Ni sa tei ira; ia o Ni sa vakamavoataki ira ka biuti ira laivi. <p><br/>
<p> Era sega ni taukena na vanua, ena nodra i seleiwau, se ni sa vakabulai ira na ligadra; Na Ligamuni i matau ga, na Ligamuni ga, kei na rarama ni kemuni rairai, io, baleta ni o Ni sa totaki ira. <p><br/>
<p> O Ni sa noqu Tui, na noqu Kalou: o Ni sa vakarota na qaqa vei Jekope. <p><br/>
<p> Mai vei Kemuni ga era na biligi sobu kina na meca, mai na Yacamuni ga keimami na butubutuki ira, o ira sa tu me veimecaki kei keimami. <p><br/>
<p> Ni oi au, au na sega ni vakararavi ki na dakai se ki nai seleiwau me vakabulai au. <p><br/>
<p> Oi kemuni ga sa vakabulai keimami mai vei ira na meca, ka vakamaduataki ira sa via cati keimami. <p><br/>
<p> Na Kalou, keimami sa boletaka ena siga kecega, ka vakavinavinakataka sega ni mudu. Sela <p><br/>
<p> Ia, o Ni, sa biuti keimami ka vakamaduataki keimami. o Ni sa sega ni lakovata kei ira na neimami mataivalu. <p><br/>
<p> O Ni sa vakavuna me keimami dro mai vei ira na meca, o ira sa cati keimami era sa kauta nai toki ni valu. <p><br/>
<p> O Ni sa soli keimami me vaka na sipi me laukana. Ka vakasavi keimami ki na veimatanitu. <p><br/>
<p> O Ni sa volitaki ira na nomuni tamata ka sega ni saumi, era sa sega ni vakaiyaulevutaki ena kedra i sau. <p><br/>
<p> O Ni sa cakava me ra cati keimami o ira na weka i keimami, vosacataki, vakalolomataki mai vei ira kecega sa tu vakavolivoliti keimami. <p><br/>
<p> O Ni sa cakava me keimami sa ka ga ni vosa wale vei ira na veimatanitu, era sa kuretaki ulu na tamata. <p><br/>
<p> Na noqu beci sa tu e mataqu ena gauna kecega, na madua ni mataqu sa ubi au, <p><br/>
<p> Baleta na domona na dauvosavakacaca, na dauveivakalewai, baleta na meca kei koya na dauveivala. <p><br/>
<p> Na ka kece oqo sa lutuki keimami; ia keimami sa sega ni guilecavi Kemuni, se vakalasuya na Nomuni veiyalyalati. <p><br/>
<p> Na yaloi keimami e se sega ni vuki tani, se na neimami kalawa me lako tani mai na Nomuni sala; <p><br/>
<p> O Ni sa vakadatuvutaki keimami ena nodra vanua na koli ni veikau, ka ubi keimami ena i yaloyalo ni mate. <p><br/>
<p> Kevaka keimami sa guilecava na yaca ni neimami Kalou, se goleva na veikalou tani, <p><br/>
<p> Ena sega beka ni na vakadikeva oqo na Kalou? Sa kila o Koya na ka vuni ni yalo. <p><br/>
<p> Ia, ena vuku ni keimami sa vakamatei tiko ena siga taucoko; keimami sa vaka na sipi sa votai me vakamatei. <p><br/>
<p> Mo Ni yadra mai, na cava o Ni sa moce kina, Jiova? Mo Ni tucake, me keimami kua ni biu laivi vakadua. <p><br/>
<p> Ena cava o Ni sa vunitaka kina na matamuni, ka guilecava kina na neimami vakararawataki kei na neimami vakabobulataki? <p><br/>
<p> Na yaloi keimami sa vakanamata ki na kuvu ni soso, kei na yagoi keimami ki na qele. <p><br/>
<p> Mo Ni tucake ka veivuke ka vakabulai keimami ena vuku ni Nomuni yalololoma ga.<p><br/>
<p> Sa luvuci na yaloqu e nai ulutaga vinaka oqo; Au sa cavuqaqataka na lewena me baleta na Tui; Na yamequ sa peni ni volavola sa vakarau tu me volalvola. <p><br/>
<p> O sa matavinaka sara mai vei ira na luve ni tamata; Sa sovaraki ki na Tebenigusumuni na loloma; o koya oqo sa vakalovinakataki iko tiko kina na Kalou me sega ni mudu. <p><br/>
<p> Vauca na nomuni i sele ena sagamuni, oi Kemuni na le Duabau ga, ena Nomuni ukuuku kei na Nomuni lagilagi. <p><br/>
<p> Ena Nomuni cecere, o Ni sa vodo vaka vutuniyau baleta na dina, yalomalumalumu kei na yaloddodonu; Na Ligamuni matau ena vakavulici Keimuni ena ka e veivakurabuitaki. <p><br/>
<p> Na Nomuni gasau ni dakai sa gata ena lomana na meca ni Tui; era sa cuva ena ruku ni Yavamuni. <p><br/>
<p> Na Nomuni tikotiko vakaturaga sa Sega ni mudu; Nai vakatakilakila ni yalododonu sa vakatakila na Nomuni matanitu. <p><br/>
<p> O Ni sa lomana na yalododonu. Ia o Ni sa cata na caka cala; ia o Koya na Kalou, na Nomuni Kalou, sa lumuti Kemuni, ena waiwai ni reki, e uasivi mai na nodra na Nomuni tokani. <p><br/>
<p> Na Nomuni ubi kece era sa vakaboivinakataki ena mura, ena yasi kei na kasi mai na Nomuni Vale Tabu, na vanua ni Nomuni marau. <p><br/>
<p> O ira na Raluve era sa maliwai ira na Nomuni vada yalovakamarama; ena ligamuni matau sa wavutu na ranadi ena koula mai Ofira. <p><br/>
<p> Mo vakarorogo na raluve, rogoca ka vakatudaliga mai; guilecavi ira na nomu tamata kei na vale nei tamamu; <p><br/>
<p> Me rawa vua na Tui me gadreva vakalevu sara, na kemuni totoka, baleta ni o Koya, e nomu Turaga, lotu vua. <p><br/>
<p> Era sa lako mai na goneyalewa ni Taia vata na nodra i loloma; o ira na vutuniyau mai vei ira na tamata era na vakasaqara na Nomuni veitokoni. <p><br/>
<p> Na raluve sa vakaiukuukutaki ena loma ni vale ni Tui; sa vakaisulu ena koula sa tali. <p><br/>
<p> E na kau mai o koya vua na Tui ena i ubi sa dui rokaroka; o ira na goneyalewa kei ira na nonai tokani sega cala era sa muria na raluve, era na kau mai vei Kemuni. <p><br/>
<p> Ena marau kei na reki, era sa kau mai kina; e ra na curu ki na Vale ni Tui. <p><br/>
<p> E ra na vuki me luvena na Tamamuni, o ni na vakayacori ira me ra ravouvou ena vuravura taucoko. <p><br/>
<p> Na Yacamuni ena nanumi ena i tabatamata kecega; o koya oqo era na vakacaucautaki kemuni kina na tamata mai na gauna oqo ka lako yani me sega ni mudu.<p><br/>
<p> Na Kalou sa noda i drodro kei na noda kaukauwa sa tu vakarau me vukei keda ena gauna ni leqa. <p><br/>
<p> O koya oqo eda na sega kina ni rere. Kevaka mada ga sa kautani o vuravura, se sa kautani yani na veiulunivanua ki na wasawasa titobu; <p><br/>
<p> Kevaka sa vadugu mai na wasawasa qai veivakarerei; kevaka sa yavala mai na ulunivanua. Sela <p><br/>
<p> Sa dua na uciwai, na kena so ni wai sa vakamarautaka na koro ni Kalou, na vanua Tabu nei Koya sa cecere sara. <p><br/>
<p> Sa tiko kina na Kalou, o koya oqo eda na sega kina ni yavalati, Na Kalou ena vukei keda ni se qai kabu vakayawa mai na mataka. <p><br/>
<p> E ra sa cudru mai na veimatanitu, era sa yavavala mai na veivanua; sa vosa yani o koya, era sa waicala. <p><br/>
<p> Sa tiko vata kei keda o Jiova ni lewevuqa; Na Kalou i Jekope sa noda i drodro. Sela <p><br/>
<p> Dou mai raica na cakacaka i Jiova, o koya sa vakacacana na vuravura. <p><br/>
<p> Sa vakatuvakaduataka nai valu e vuravura, sa musuka na veqa ni dakai titi, sa musuka rua na kena moto; ka sa vakama nai sema ni qiqi ni valu. <p><br/>
<p> Dou tu vakadua, mo dou kila ni sai Au na Kalou; Au na vakacerecerei e vuravura taucoko ena kedra maliwa na veimatanitu! <p><br/>
<p> Sa tiko vata kei keda o Jiova ni lewevuqa, na Kalou i Jekope sa noda i drodro. Sela.<p><br/>
<p> Mo ni vakacobocobo oi kemuni na tamata kecega! Mo ni kaikaila e na domo ni biukila!  <p><br/>
<p> O Jiova sa cecere sara rui totoka; sa rui cecere o koya e vuravura taucoko.  <p><br/>
<p> O Koya ena vakamalumalumutaki ira na tamata vei keda, na veimatamanitu era na cuva ki na yavada.  <p><br/>
<p> E na digitaka o Koya vei keda nai votavota, na vakaturaga i Jekope, sa daulomana o Koya. Sela.  <p><br/>
<p> Sa lako cake na Kalou ena kaila, o Jiova ena domo ni biukila.  <p><br/>
<p> Dou vakavinavinaka vei Jiova, mo ni vakavinavinaka, lagata na vakavinaivinaka vua na noda Tui. Mo ni vakavinavinaka vua!  <p><br/>
<p> Na Kalou sa Tui e vuravura taucoko; Dou lagata na vakavinavinaka ena yalomatua.  <p><br/>
<p> Sa veiliutaki na Kalou e vuravura taucoko; sa dabe tiko e na Nona i dabedabe Tabu ka cecere, na Kalou.  <p><br/>
<p> O ira na luve ni tamata era sa soqoni vata, o ira na tamata sa nona na Kalou i Eparama. Nai ubi kei vuravura, sa nona na Kalou; sa vakacerecerei vakalevu sara o koya.<p><br/>
<p> Sa cecere o Jiova, ka me vakacerecerei na Kalou ena koro ni Kalou, e na Nona ulunivanua Tabu. <p><br/>
<p> Na koro e totoka na kena i tikotiko, e rekitaka o vuravura taucoko, na Ulunivanua o Saioni, na yasana ki na vualiku, na koro nei Koya na Kalou levu. <p><br/>
<p> Sa tiko na Kalou ena kena veivale cecere, sa kilai o Koya me nonai drodro. <p><br/>
<p> Era na soqoni vata mai na Tui, ka e ra sa lako vata mai. <p><br/>
<p> Era sa raica ka qoroqoro, era sa vakayavalati ka vakatotolo tani yani. <p><br/>
<p> Sa tauri ira na rere mai kea, na mosi, me vaka na yalewa sa taratara, <p><br/>
<p> Me vaka na Nomuni vakavoca na waqa mai Tasisi ena cagi ni Tokalau. <p><br/>
<p> Me vaka keimami a rogoca, ia, oqo keimami sa raica, ena koro nei Jiova ni lewevuqa, na koro ni Kalou: Na Kalou ena vakadeitaka ka sega ni mudu. Sela <p><br/>
<p> Keimami sa nanuma ga, na Kalou, na Nomuni yalovinaka, ena loma ni Nomuni Vale Tabu. <p><br/>
<p> Me vaka kina na Yacamuni, na Kalou, sa vaka kina na Nomuni vakacerecerei ki nai yalayala kei vuravura; na Ligamuni matau sa sinai ena yalo dodonu. <p><br/>
<p> Me reki na Ulunivanua o Saioni. Me ra marau na goneyalewa nei Juta, ena vuku ni Nomuni lewa. <p><br/>
<p> Moni lako volivoliti Saioni, mo Ni vakavoliti koya, mo Ni wilika na kena vale cecere; <p><br/>
<p> Vakatakilakilataka na kena bai ni valu; nanuma na veivale lelevu; me rawa ni o talanoataka vakavinaka vei ira nai taba tamata sa muri tiko mai. <p><br/>
<p> Oqo na Kalou, na noda Kalou ka sega ni mudu; sa dauveituberi o Koya me yacova nai bulubulu.<p><br/>
<p> Mo ni rogoca oqo oi kemuni na tamata, dolava mai na daligamuni oi kemuni na kai vuravura, <p><br/>
<p> Oi kemuni e ra, kei kemuni e cake, vutuniyau se dravudravua, kemuni taucoko. <p><br/>
<p> Na gusuqu ena kauta mai na yalo matua kei na vakanananu ni lomaqu ena kauta mai na kila ka. <p><br/>
<p> Au na dolavi au ki na vakaibalebale; au na vakaraitaka na noqu vosa vuni ena Api. <p><br/>
<p> Na cava me'u rere kina ena gauna ca ni ra sa voliti au nai valavala ca era tu e ruku ni yavaqu? <p><br/>
<p> O ira sa dau vakararavi ki nai yau, ka dokadoka ena vuku ni nodra i yau levu, <p><br/>
<p> E na sega ni dua vei ira oqo, ena rawa ni volia lesu na tacina se solia vua na Kalou na kenai sauO <p><br/>
<p> Me baleta nai voli ni yalodra me ra bula kina, sa rui sivia, ena sega ni rawa vakaduaOO <p><br/>
<p> Me bula tikoga ka sega ni mudu ka sega ni raica na i bulubulu. <p><br/>
<p> Ni sa raici ira na tamata vuku era mate o ira na lailai ka lecaika, era sa rusa, ia, era sa biuta tu na nodra i yau vei ira tale eso. <p><br/>
<p> Ena vakanananu, era nanuma ni ra tu ga ka Sega ni mudu, na nodra i tikotiko ki nai taba tamata kecega; era sa vakayacani ira ga ki na nodra vanua. <p><br/>
<p> Ia, na tamata, e dina ni vakarokorokotaki, ena sega ga ni tiko tale; o koya sa vaka na manumanu ena rusa. <p><br/>
<p> Oqo na nodra i sala na lialia, kei na nodra veimataka o ira sa vakarorogo vua, <p><br/>
<p> Me vaka na sipi era sa vakadavori e nai bulubulu; o mate e na kani ira, o ira sa dododu sara era na vakatulewa vua ena mataka; kei na nodra totoka ena tilomi mai nai bulubulu, me yawa mai na nodra i tikotiko. <p><br/>
<p> Ia, na Kalou ena vakabula na yaloqu mai na kaukauwa ni bulubulu, ni na tauri au o koya - Sela. <p><br/>
<p> Kakua ni leqa kevaka e dua sa vutuniyau, se, kevaka sa vakatuburi cake nai ukuuku ni nona vale; <p><br/>
<p> Ni sa mate o koya, sa sega ni kauta e dua na ka; se muri koya na nona veika qoroi. <p><br/>
<p> E dina ni se bula tiko, sa vakasaututaki koya, (ni tamata, era na laveti iko ni o caka vinaka vei ira), <p><br/>
<p> E na lako o koya ki na nodra kawa na nona qase; era na sega ni raica na rarama. <p><br/>
<p> Na tamata sa dokai, ia ka sa sega vua na yalomatua, sa vaka ga na manumanu ena rusa yani.<p><br/>
<p> Na Kalou, io, o Jiova, na Qaqa e lewe dua bauga sa vosa oti, ka kaci yani ki vuravura, mai na cadracadra ki nai dromudromu ni siga. <p><br/>
<p> Mai Saioni, ena taucoko ni totoka, na Kalou, ena serau yani. <p><br/>
<p> Na Noda Kalou ena lako yani, ka na sega ni tiko lo; ena lako yani na bukawaqa me kana voli e matana, ka na voravora ena veiyasana kecega sa volitii koya. <p><br/>
<p> Ena kacivi lomalagi mai cake kei vuravura talega me lewai ira mada na Nona tamata: <p><br/>
<p> "Mo ni soqoni mai na Noqu tamata ki vei Au, o ira kece sa cakava na veiyalayalati vei au ena i soro." <p><br/>
<p> O lomalagi me tukuni ira mai na Nona yalododonu. Ni sa, Turaga ni lewa ga na Kalou. Sela <p><br/>
<p> "Mo ni vakarorogo na noqu tamata, Au na vosa, Isireli, au na vakadinadina me baleti iko. O Au na Kalou, na nomu Kalou! <p><br/>
<p> Au na sega ni vunauci iko ena vuku ni nomuni i soro se na nomuni i soro kama, o koya sa tu e mataqu ena veisiga kecega. <p><br/>
<p> Au na sega ni taura e dua na bulumakau mai na nomu vale se na me mai na nomu bai. <p><br/>
<p> Na manumanu kecega ni veikau sa Noqu, kei na bulumakau kecega ni vanua e udolu. <p><br/>
<p> Au sa kila na manumanu vuka kecega ni vanua, kei na manumanu kecega sa Noqu. <p><br/>
<p> "Kevaka Au sa via kana, Au na sega ni tarogi iko; ni sa noqu kecega o vuravura kei na ka kecega sa tu kina. <p><br/>
<p> Au na kania beka na lewe ni bulumakau se gunuva na dra ni me? <p><br/>
<p> Vakacabora vei Jova na vakavinavinaka, ka sauma na nomu yalayala kecega ki vei Koya sa cecere sara. <p><br/>
<p> Kacivi Au mai ena siga ni nomu leqa; Au na sereki iko, o na qai vakacerecerei Au." <p><br/>
<p> Ia, kivei ira na tamata ca, sa vosa na Kalou ka tukuna: "Na dodonu cava sa tu vei iko mo tukuna kina na Noqu vosa kei na Noqu veiyalayalati me cavuta mai na gusumu, <p><br/>
<p> O sa cata na noqu i vakasala ka biuta na noqu vosa ki dakumu? <p><br/>
<p> Ni o sa raica na daubutako, o sa vaka io vua, o sa vakaitavi vata kei ira na dauveibutakoci. <p><br/>
<p> O sa solia na gusumu ki na ca, na yamemu sa tuvana na veikavakaisini. <p><br/>
<p> O sa dabe ka veitalanoa vakacataka na tacimu; o sa vosacataka na luvei tinamu dina. <p><br/>
<p> Ni o sa cakava tiko oqo, Au sa galu tikoga; o sa nanuma tiko beka, oi Au na Kalou sa vakataki iko; ia Au na vunauci iko, ka tuvana vakadodonu e matamu na ka. <p><br/>
<p> "Nanuma mada na veika oqo, o iko sa dau guilecava na Kalou, de'u qai basuraki iko vakalalai, qai sega ni dua me na sereki iko: <p><br/>
<p> O koya ga sa vakacabora na vakavinavinaka sa vakacerecerei Au; kei koya sa vakadodonutaka na nonai valavala, Au na vakaraitaka vua na veivakabulai sa mai vua na kalou."<p><br/>
<p> Mo ni yaloloma mai vei au, na noqu Kalou, me vaka na Nomuni yalovinaka; me vaka na Nomuni yalololoma, mo ni bokoca na noqu caka cala. <p><br/>
<p> Mo ni silisavai au sara mai na noqu cakacaka vakasisila, ka vakasavasavataki au mai na noqui valavala ca. <p><br/>
<p> Au sa vakadinadinataka na noqu caka cala, ka sa tu ga e mataqu na noqu i valavala ca. <p><br/>
<p> Vei kemuni, vei Kemuni duadua ga au sai valavala ca kina, au sa cakava na ka ca oqo e MatamuniMo ni kune kina ni o ni sa vosa, ka sega ni beitaki ni o ni sa lewa. <p><br/>
<p> E dina, au sa vakatuburi e nai valavala vakasisila, io, ena i valavala ca sa kunekunetaki au mai kina o tinaqu. <p><br/>
<p> Io, o Ni sa vinakata na dina mai na vu ni yalo, kei na ka vuni sara, o Ni na vakatakila kina vei au na yalomatua. <p><br/>
<p> Me'u vakasavasavataki ena sovu, au na qai savasava; me'u silisavai, au na qai vulavula cake sara mai na uca cevata. <p><br/>
<p> Me'u vakarautaki me'u rogoca na reki kei na marau, me ra marau tale kina na sui sa ramusu oti. <p><br/>
<p> Mo ni ubia na matamuni mai na noqu i valavala ca, ka qusia laivi na noqu cakacaka vakasisila kecega. <p><br/>
<p> Mo ni bulia vou tale e lomaqu e dua na yalo savasava, na Kalou, ka mo Ni vakavouia tikoga na yalo oqo sa dei tiko e lomaqu. <p><br/>
<p> Me'u kua ni kautani mai Matamuni, kua talega ni kauta tani na Nomuni Yalo Tabu mai vei au. <p><br/>
<p> Me vakalesui tale vei au, na reki ni noqu sa vakabulai; ka me'u tarai cake tikoga ena Yalomuni na Yalo Tabu Vinaka. <p><br/>
<p> Au na qai vakatavulica vei ira na daucaka cala na Nomuni sala, kei ira nai valavala ca era na vakabulai. <p><br/>
<p> Na Kalou, mo Ni vakabulai au mai na veibeitaki ni vakadave dra, na noqu i Vakabula. Na yamequ ena lagata vakarogolevu na Nomuni yalododonu. <p><br/>
<p> I Jiova, me dolavi na tebenigusuqu, me'u dalaga vakalevu ni'u seretaka ka vakatakila na Nomuni cecere. <p><br/>
<p> O ni sa sega ni gadreva nai soro kei nai soro kama, o Ni sa sega ni marautaka, de na rawarawa vei au me'u solia. <p><br/>
<p> Nai soro vei Jiova na yalo sa bibivoro ka kakavorovoro nai soro vaka oqona Kalou, o Ni na sega sara ni beca. <p><br/>
<p> Cakava na ka vinaka, ena Nomuni marautaki Saioni; tara tale na bai kei Jerusalemi. <p><br/>
<p> O Ni na qai marautaka nai soro ni yalododonu, nai soro kama kei nai soro e taucoko; Era na vakacabora na bulumakau e taucoko mei soro, ena Nomuni i cabocabo ni soro.<p><br/>
<p> E na cava dou sa boletaka kina na ca, oi kemudou, na tamata kaukauwa? Na vinaka ni Kalou sa tudei tikotikoga.  <p><br/>
<p> Na yamemu sa cavuta tiko na veivakarusai, me vaka na yamenitoro gata sa cakava tiko na veivakacalai.  <p><br/>
<p> O sa lomana vakalevu na ca mai na vinaka, kei na lasulasu mai na dina e dodonu. Sela  <p><br/>
<p> O sa lomana vakalevu na vosa e veivakalolomataki kei na yame dauveivakaisini.  <p><br/>
<p> Na Kalou ena vakarusai iko me sega ni mudu; ena kauti iko tani ka cavuti iko tani mai na nomui tikotiko, qai cavu i vuvutaki iko tani mai na vanua ni bula. Sela  <p><br/>
<p> Na yalododonu ena raica ka rere, ena qai dredre ka tukuna,  <p><br/>
<p> "Na tamata oqo, sa sega ni vinakata me nona kaukauwa na Kalou, ia, sa vakayacani ga ena levu ni nonai yau, ka vakaukauwataki koya ena nona caka cala kecega."  <p><br/>
<p> Ia oi au sa vaka na vuni olive bulabula ena vale ni Kalou: Au sa vakayacani ki na Nona yalololoma mai na gauna oqo ki na gauna kecega.  <p><br/>
<p> Au na vakacerecerei kemuni me sega ni mudu baleta ni o Ni sa cakava oqo; ia ena matadra na Nomuni tamata, au na waraka tikoga na Yacamuni, ni sa rui vinaka ga oqo.<p><br/>
<p> Sa tukuna e lomana na lialia ni "Sa sega na Kalou." Era sa tamata boica. Sinai ena ka kecega e ca; sa sega e dua me cakava na ka vinaka.  <p><br/>
<p> Sa rai sobu mai na Kalou ka raici ira na luveni tamata, me raica, se sa dua na tamata me matua ka vakasaqara na Kalou.  <p><br/>
<p> O ira kecega, era sa vuki tani; ka ra sa tamata boica mai; sa sega e dua sa caka vinaka, io, sa sega sara.  <p><br/>
<p> Sa sega beka vei ira na daucaka ca na kila ka? Era sa kana tamata me vaka na kana madrai, ka, ra sa sega ni kaciva na Kalou?  <p><br/>
<p> Sa qai dua mai na veivakarerei levu, ena vanua sa sega kina na rere, ni sa kaburaka yani na Kalou na suidra, era sa via veivala kei iko; o sa vakarautaki ira, baleta na Kalou e na biuti ira.  <p><br/>
<p> Io, na nodra vakabulai na Isireli ena lako mai Saioni! Ni sa kauta lesu mai na Kalou na nona tamata era sa tu vakavesu tu, Ena reki o Jekope ka na mamarau o Isireli.<p><br/>
<p> Ni vakabulai au na Kalou, ena Yacamuni, me'u vakagalalataki enaNomuni kaukauwa.  <p><br/>
<p> Mo Ni rogoca na noqu masu na Kalou; mo Ni vakatudaligamuni mai ki na vosa ni gusuqu.  <p><br/>
<p> E ra sa bolebole mai na tamata au sega ni kila, o ira na dau veivakasaurarataki era sa via labati au; era sa sega ni biuta na Kalou e matadra. Sela  <p><br/>
<p> Mo ni kila, sa noqu dauniveivukei na Kalou; Na Kalou sa tiko vata kei ira sa dau tokoni au.  <p><br/>
<p> Ena saumi ira na kequ meca ena ka ca. Mo Ni musuki ira vakadua ena Nomuni dina.  <p><br/>
<p> E na yalo galala au na vakacaboi soro vei kemuni; au na vakacerecerea na Yacamuni, I Jiova, ni sa rui vinaka oqo.  <p><br/>
<p> Sa i Koya, sa vakabulai au mai na leqa kece oqo; na mataqu sa raica na ka e gadreva vei ira na kequ meca.<p><br/>
<p> Mo Ni rogoca na noqu masu, na Kalou, mo Ni kakua ni vunitaki kemuni mai na noqu vakanananu. <p><br/>
<p> Mo Ni tu mai ka rogoci au; au sa tagitagi ka sega ni vakacegu ena noqu vakaiulubale tiko, <p><br/>
<p> Ena vuku ni domodra na kequ meca, ena vuku ni nodra veivakasaurarataki na tamata ca; Ni ra sa kauta sobu mai na leqa ki vei au, Ena cudru katakata era sa cati au. <p><br/>
<p> Sa mosi vakalevu na yaloqu e lomaqu, kei na rarawa ni mate sa lutuki au tiko. <p><br/>
<p> Na rere levu kei na sautanini sa tarai au mai, na veivakarerei levu sa vesuki au. <p><br/>
<p> Au sa qai tukuna, "io, au sa vakatabana me vaka na ruve! Au na vuka tani ka vakacegui tiko. <p><br/>
<p> Io, au na lako vakayawa sara, ka la'ki tiko ga ena vanua sa lala tu. - Sela. <p><br/>
<p> Au na vakatotolotaka na noqu dro mai na cagi kaukauwa kei na cagi voravora." <p><br/>
<p> I Jiova, mo Ni vakarusa ka wasea na yamedra, Ni'u sa raica na veivakamavoataki kei na veiba e na loma ni koro. <p><br/>
<p> Ena siga kei na bogi era sa lako voli e na bai ni koro; na ca kei na leqa sa tiko ena kedra maliwa. <p><br/>
<p> Sa tiko e loma na veivakarusai; na veivakaisini, kei na ka vakaisi sa sega ni yali e na nodra sala. <p><br/>
<p> Sa sega ni o koya na meca sa vakacacani au. <p><br/>
<p> Ia, Sai iko ga, e dua sa tautauvata kei au, o koya ga au sa kila. <p><br/>
<p> Keitou sa veivakasalataki vakataki keitou vakavinaka sara, keimami sa lako vaka lewe levu ki na vale ni soro. <p><br/>
<p> Me vesuki ira na mate, me ra lako bulabula ki eli; ni sa tiko vata kei ira na ca ena nodra i tikotiko. <p><br/>
<p> Io, vei au, au na kaci vua na Kalou, ka na vakabulai au na Kalou. <p><br/>
<p> Ena yakavi kei na mataka kei na siga levu. Au na masu, ka kaci vakalevu, ena rogoca o Koya na domoqu. <p><br/>
<p> Sa vakabula na yaloqu o Koya e na vakacegu mai nai valu sa caka me baleti au. Ni ra sa lewe vuqa era sa cati au. <p><br/>
<p> Na Kalou ena rogoca ka vakararawataki ira, Ia o Koya sa bula mai liu sara. Sela. Baleta ni ra sega ni veisau, o ira era sa sega ni rerevaka na Kalou. <p><br/>
<p> Sa dodoka na Ligana me vorati ira sa via vakacegu vua; Sa voroka o koya na Nona veiyalayalati. <p><br/>
<p> Na vosa ni gusuna sa vinaka cake mai na bata, ia na veivala sa tu e lomana, na nona vosa sa malumu mai na waiwai, io, sai seleiwau ga sa vakarau tu. <p><br/>
<p> Biuta na nomui colacola vei Jiova, ena tokoni iko o koya. Ena sega ni vakatara me ra yavalati na yalododonu. <p><br/>
<p> Ia, sai Kemuni ga na Kalou, o Ni na kauti ira sobu mai ki na qara ni veivakarusai; na tamata dau gunu dra ka veivakaisini, ena sega ni bulataka na veimama ni nona veimataka; io, oi au, au na vakadinati kemuni.<p><br/>
<p> Na kalou, me levu mai na Nomuni yalololoma vei au, ni ra sa via tilomi au na tamata; e na siga taucoko sa vala tiko mai ka vakasaurarataki au. <p><br/>
<p> Ena siga taucoko era sa vakasasataki au na kequ meca, sa lewe levu sa veivala kei au, oi Kemuni sa cecere sara. <p><br/>
<p> Au sa vakararavi vei Kemuni ena gauna kece e tarai au kina na rere. <p><br/>
<p> Ki vua ga na Kalou, au sa biuta kina na noqu vakararavi, au na sega ni rere. Na cava ena rawa ni cakava vei au na tamata? <p><br/>
<p> Ena siga taucoko, era sa moica na noqu vosa, Era sa vakananuma na ca baleti au. <p><br/>
<p> Era sa vakasoqoni ira, era sa vuni, era sa vaka raica na noqu I kalawa kece, ni ra sa no ka waraki au tiko. <p><br/>
<p> Era na dro bula beka ena vuku ni ka ca era bukia? Na Kalou, ena Nomuni cudru, me ra vakabalei na tamata oqo! <p><br/>
<p> O ni sa wilika na noqu lako voli; Na wai ni mataqu kece, o ni sa vakasoqona ena Nomuni tavaya; E ra sa tiko beka ena Nomuni i vola? <p><br/>
<p> Ni'u sa tagi vei kemuni, era na lesu tale na kequ meca; Oqo, au sa kila kina, ni sa tovaki au na Kalou. <p><br/>
<p> Ki vua na Kalou, (Au na vakacerecerea na Nona vosa), ki vei Jiova, (Au na vakacerecerea na Nona vosa), <p><br/>
<p> Ki vua na Kalou, au sa biuta kina na noqu vakararavi, au na sega ni rere, na cava ena cakava rawa vei au na tamata? <p><br/>
<p> Na yalayala sa caka vei Kemuni sa vesuki au talega, na noqu Kalou; Au na vakacabora na veivakacerecerei vei Kemuni, <p><br/>
<p> O Ni sa vakabula na yaloqu, mai na mate. O Ni sa sega beka ni tarova na yavaqu me'u kua ni tacaqe, me'u lako voli kina ena mata ni noqu Kalou ena rarama ni bula?<p><br/>
<p> Mo Ni yalololoma mai, Na Kalou, mo Ni yalololoma mai! Na yaloqu sa vakararavi vei kemuni; ena i yaloyalo ni Tabamuni au na cakava me noqui drodro, me yacova ni sa lako sivi au na dredre oqo. <p><br/>
<p> Au na kaci yani vua na Kalou cecere oqo, ki vua na Kalou o koya sa cakava na ka kecega oqo vei au. <p><br/>
<p> Na Kalou, ena veitalai mai Lomalagi, me vakabulai au; ena sega ni vakatara e dua me mai tilomi au. Sela. Sa vakatala mai na Kalou na Nona yalololoma kei na Nona dina. <p><br/>
<p> Sa tiko vata kei ira na laioni na yaloqu; Au sa davo vata kei ira na luve ni tamata era sa bukawaqa rawa tu, na batidra sa moto lelevu ka moto lalai, na yamedra sai seleiwau gata sara. <p><br/>
<p> Mo Ni cecere na Kalou, ena veiyasana vakalomalagi; Na Nomuni ukuuku me ubia na vuravura. <p><br/>
<p> E ra sa vakarautaka e dua na dai me'u tacori kina; Au sa cuva vakatobuicu; era sa kelia e dua na qara me baleti au; Era sa lutu ga kina o ira. Sela <p><br/>
<p> Sa tudei na yaloqu, na Kalou, sa tudei na yaloqu, au na laga sere vei Kemuni ka vakacaucautaki kemuni. <p><br/>
<p> Mo yadra mai, na noqui ukuuku! Mo yadra mai na wa ni vakatagi kei Na Api! Au na vakayadrata na kida ni mataka. <p><br/>
<p> Au na vakacerecerei kemuni Jiova ena kedra maliwa na tamata; Au na sere vei kemuni ena kedra maliwa na veimatanitu. <p><br/>
<p> Na Nomuni yalololoma e yacova na lomalagi kei na nomuni dina ena yacova na o. <p><br/>
<p> Mo Ni cecere, Na Kalou me uasivia na Lomalagi na Nomuni ukuuku me roboti vuravura.<p><br/>
<p> Dou sa veivosakitaka tiko li na yalododonu oi kemudou sa dau tiko lo? Dou sa lewa vakadodonu tiko li na luve ni tamata? <p><br/>
<p> E sega, dou sa daucakava na ka ca mai na vu ni yalomudou; Na ligamudou sa kaukauwa e vuravura. <p><br/>
<p> O ira na tamata ca era sa susugi vata na ca mai na kete; e ra sa lako vakasese ni ra se qai vakasucumi mai, era sa tamata lasulasu. <p><br/>
<p> Na kedra gaga sa vaka na gaga ni gata; era sa vaka na gata didivara, ni ra sa vakavaravarai ira, <p><br/>
<p> E ra na sega ni vakarorogo vei ira na dauvakacuru, veitalia na nona maqosa na dauvakacuru. <p><br/>
<p> Me vakaramusutaki na batidra e lomadra, Na Kalou! Me vakaramusutaki na batidra gaga na luve ni laioni, I Jiova! <p><br/>
<p> Me ra sa vakadrodroi yani me vaka na wai sa dau drodro tikoga; Ni sa loveca na nona dakai titi, na kena gasau me sa musumusu vaka matai lalai. <p><br/>
<p> Me ra sa vaka na "LA" sa waicala yani ni sa lako tiko, me vaka e dua sa mate ni sucu dole, ni sa sega ni raica na siga. <p><br/>
<p> Ni bera ni vakila na kama culacula na kuro, ena kauta tani, me vaka na covulaca, ena Nona cudru katakata ke vo na bula. <p><br/>
<p> O ira na yalododonu era na marau ka reki ni ra raica na veisausaumi; Ena savata na Yavana ena nodra dra na daucaka cala, <p><br/>
<p> Era na tukuna na tamata, sa dina sa dua dina nai votavota ni yalododonu; "Sa dina sara, sa Kalou o Koya, ni sa lewai vuravura."<p><br/>
<p> Mo Ni vakabulai au ka sereki au mai vei ira na kequ meca, na noqu Kalou; Mo Ni taqomaki au mai vei ira sa tu me veivala kei au. <p><br/>
<p> Mo Ni vakabulai au mai vei ira sa dau cakava na ka ca; Me'u vakabulai talega mai vei ira na daugunu dra. <p><br/>
<p> Raica, era sa waraki au tikoga; o ira na kaukauwa era sa soqoni vata vei au, sega ni baleta na noqu cala se i valavala ca, Jiova. <p><br/>
<p> E ra sa cici ka vakarautaki ira, sa sega ena vuku ni noqu cala. Moni yadra ka vukei au, io, oqo sara ga! <p><br/>
<p> Kemuni, oqo, I Jiova na KALOU CECERE, NA KALOU NI ISIRELI, MO NI YADRA me ra totogitaki na veimatanitu; Mo Ni kua ni yalododonu vua e dua sa dau cakacaka vakasisila vakaoqo. Sela <p><br/>
<p> Ena yakavi, era sa cegu mai, era sa kodro me vaka na koli, ka lakova vakavolita na koro. <p><br/>
<p> Io, era sa cegu vakalevu ena gusudra; Nai sele i wau sa tu ena tebenigusudra ni ra sa kana "O cei me na rogoca?" <p><br/>
<p> Ia, Oi kemuni Jiova, o Ni na dredrevaki ira; o Ni na vakayacori ira na matanitu oqo me na ka wale. <p><br/>
<p> Oi Kemuni na nona kaukauwa, au na waraki Kemuni. <p><br/>
<p> Mo Ni kakua ni vakabalei ira de ra na qai guilecava; kaburaki ira ena nomuni kaukauwa, ka vakabalei ira, I Jiova na neimami sasabai. <p><br/>
<p> Nai valavala ca ni gusudra kei na vosa ni tebeni gusudra, me ra vesuki ena nodra dokadoka kei na vosa ni cudru kei na lasulasu era sa dau cavuta. <p><br/>
<p> Me ra sa tilomi ena Nomuni cudru katakata, me ra sa vakayali. Me ra kua kina ni dua na ka; me ra kila tikoga ni Kalou sa na lewa tiko vei ira na Jekope ki nai yalayala kei vuravura. Sela <p><br/>
<p> Ni sa yakavi, era sa lesu mai, era sa kodro mai me vaka na koli, ka lako vakavolivolita na koro. <p><br/>
<p> Era sa lako cake ka lako sobu, era sa tagi lolo tiko kevaka era sega ni mamau. <p><br/>
<p> Ia, Au na seretaka ga na Nomuni kaukauwa, Io, au na seretaka vakadomoi levu na Nomuni yalololoma ena mataka; Ni sai kemuni na noqu dau ni veimaroroi kai drodro talega ni gauna dredre. <p><br/>
<p> Kivei kemuni na noqu kaukauwa, au na lagata na veivakacerecerei, ni sa daumaroroi au na Kalou, Na Kalou ni yalololoma.<p><br/>
<p> NA KALOU, o Ni sa biuti keimami; o Ni sa musuki keimami sobu; o Ni sa yalocataki keimami; mo ni vakalesui keimami tale mai! <p><br/>
<p> O Ni sa vakayavalati vuravura; o Ni sa musuka; mo Ni vakabula na nodra talaidredre, ni sa yavavala tiko vakalevu. <p><br/>
<p> O Ni sa vakaraitaka vei ira na Nomuni tamata na ka kaukauwa; o Ni sa cakava me keimami gunuva na waini ni veilecayaki. <p><br/>
<p> O Ni sa solia nai bole vei ira sa rerevaki Kemuni, me rawa ni vakaraitaka nai bole me baleta na dina. <p><br/>
<p> Me vakabulai kina na Nomuni daulomani, Ni vei vakabulai ena Ligamuni matau ka rogoci au. <p><br/>
<p> Sa vosa na Kalou ena Nona savasava: "Au na reki, Au na wasei Sikemi ka vakarautaka na buca o Sakoca. <p><br/>
<p> Sa Noqu o Kiliati. Sa Noqu o Manasa, o Ifereimi sa Noqui sala ni uluqu;. o Juta sa noqu dau ni vakasasa. <p><br/>
<p> O Moapi na noqu daunisava kuro. E Itomi au na viritaka na noqui vava; sa kaila ena marau o Filisitia, baleti Au." <p><br/>
<p> O cei ena kauti au ki na koro kaukauwa? O cei ena liutaki Au ki Itomi? <p><br/>
<p> E sega beka ni oi Kemuni na Kalou, o koya sa vakabalei keimami? Sai kemuni na Kalou, o koya sa sega ni lako vata na mataivalu? <p><br/>
<p> Mo Ni solia na veivuke mai na leqa, ni sa ka wale na veivuke ni tamata. <p><br/>
<p> E na vuku ni Kalou, keimami na qaqa, ni sai koya ga, sa butuki ira na meca.<p><br/>
<p> Mo Ni rogoca na noqu tagi, Na Kalou; Ni goleva mai na noqu masu.  <p><br/>
<p> Mai nai yalayala kei vuravura au na tagi yani vei kemuni, sa sinai na yaloqu; mo Ni tuberi au ki na Vatu sa cecere mai vei au.  <p><br/>
<p> Ni Kemuni sai vakaruru vei au, ka koro ni vakatawa kaukauwa vei ira na meca.  <p><br/>
<p> Au na tikoga vakadua ena Nomuni vale vakacevaceva; au na vakadinata na veivakarurugi ni Tabamuni. Sela  <p><br/>
<p> Ni sai Kemuni na Kalou, sa rogoca na noqu yalayala; o Ni sa solia vei au nai votavota sa nodra o ira sa rerevaki Kemuni.  <p><br/>
<p> O Ni na vakamarautaka na nona bula na tui, na nona veiyabaki ena veitaba tamata.  <p><br/>
<p> E na tiko vakadua o koya ena mata ni Kalou. Io, mo Ni vakarautaka na yalololoma kei na dina me rawa ni maroroya na tui!  <p><br/>
<p> Au na seretaka na vakavinavinaka ki na Yacamuni me Sega ni mudu, me'u na vakayacora kina ena veisiga na noqu yalayala.<p><br/>
<p> E dina, na yaloqu sa waraka kemuni tikoga na Kalou; mai vei koya ga sa lako mai kina na noqu vakabulai. <p><br/>
<p> Sai koya ga na noqu Vatudei kei na noqu i vakabula; sai koya na noqui sasabai, au na sega ni vakayavalati vakalevu kina. <p><br/>
<p> Na cava soti na dede ni nomudou via valuta na tamata? Dou na vakabalei kecega, me vaka e dua na lalaga sa ravi wale tu kei na wai sa yavavala vakalevu. <p><br/>
<p> Era sa bose mera vakabalei koya mai na nonai tikotiko cecere; era sa marautaka na lasu; era sa veivosakitaka ena gusudra, ia, na lomadra sa vuvu ga. Sela <p><br/>
<p> Na yaloqu sa waraka lo tikoga na Kalou, na noqu nanamaki sa lako mai vua. <p><br/>
<p> Sai koya ga na noqu Vatudei kei na noqu i vakabula; o koya na noqui sasabai; au na sega ni yavalati rawa. <p><br/>
<p> Sa tiko vua na Kalou, na noqu vakabulai kei na noqui serau; na vatu ni noqu kaukauwa, sa noqui drodro na Kalou. <p><br/>
<p> Oi kemudou na tamata, dou vakadinati koya ena gauna kecega; dou sovaraka na yalomudou. Sa noda i drodro na Kalou. Sela <p><br/>
<p> Sa dina na tamata lolovira, sa cawa ga, na tamata sa tu e cake sa ka lasu, kevaka era sa vakarautaki, era sa mamada sara me vaka mai na cawa. <p><br/>
<p> Kua ni vakabauta na veivakalolomataki se veivakarusai kei na butako ena valavala kaukauwa. Ke sa levu nai yau, kua ni vakagolea kina na yalomu. <p><br/>
<p> Sa vosa oti na Kalou, au sa rogoca vakarua, sa Nona na Kalou na kaukauwa. <p><br/>
<p> Io, sa nomuni talega na kalou, na yalololoma, o Ni sa solia ga vua na tamata me vaka na nonai valavala.<p><br/>
<p> NA KALOU, o ni sa noqu Kalou; Au na sou me'u vakasaqarai Kemuni; Na yaloqu sa via gunu vei Kemuni Na yaloqu sa gagadre vei kemuni, ena vanua ka sa mamaca tu, na vanua sa sega kina na wai. <p><br/>
<p> Au a vakaraici Kemuni ena vale ni soro, me'u vakaraica na Nomuni kaukauwa kei na Nomuni ukuuku. <p><br/>
<p> Baleta na Nomuni loloma, sa uasivi ka ca na bula, na tebenigusuqu e na seretaki Kemuni tiko. <p><br/>
<p> Au na vakacaucautaki Kemuni ni'u sa bula tiko. Au na laveta na ligaqu ki na Yacamuni tabu. <p><br/>
<p> Sa na vakacegui na yaloqu e na ka uro, na gusuqu ena vakavinavinakataki Kemuni tiko. <p><br/>
<p> Ni'u sa vakananumi Kemuni ena noqui mocemoce, na yaloqu sa yadravi Kemuni me vaka na yadravi ni bogi. <p><br/>
<p> Baleta ni kemuni sa dau vukei au tu ga, o koya oqo au na rekitaka tikoga nai vakarau ena ruku ni Tabamuni. <p><br/>
<p> Na yaloqu sa muri Kemuni vakamalua tiko yani; na Ligamuni i matau sa laveti au cake tiko. <p><br/>
<p> Era sa vakasaqara na noqu vakarusai, era na lako ki na rukui vuravura. <p><br/>
<p> Era na vakabalei, ena i seleiwau; era na soli me ra vakaivotavota kina na koli ni veikau. <p><br/>
<p> Io, na tui ena rekitaka tikoga na Kalou; o ira kece na gusu sa vosataka na ka lasulasu era na vakatuvakaduataki.<p><br/>
<p> Na Tamata Ca, Ia Sa Rekitaki Tikoga Na Kalou. 1 Mo Ni rogoci au, Na Kalou, ena noqu vakanananu; me'u maroroi mai na rerevaki ira na meca. <p><br/>
<p> Me'u vunitaki mai na nodra buki vere na tamata ca, mai na nodra vakaduiduile na tamata vakasisila, <p><br/>
<p> O ira sa vakagata na yamedra me vaka nai seleiwau, na vosa gagame vaka sa vanataki na dakai titi, <p><br/>
<p> Me ra sa vanai ira vuni na tamata sega cala, e vakasauri na nodra vanai koya ka sega vei ira na rere. <p><br/>
<p> E ra sa vakauqeti ena caka ca, ra sa tukuna tiko na kena biu vuni tiko na dai, ka tukuna, "O cei ena raica?" <p><br/>
<p> E ra sa tuvana kina na caka ca, "ka era sa vakataucokotaka na lawaki ca." Na yalodra kei na lomadra ena tikina vuni e loma. <p><br/>
<p> Ia, Na Kalou, ena vanai ira vakasauri sara, ka era na mavoa. <p><br/>
<p> Na Kalou ena vakavuna na nodra vakabalei ena vosa ga ni gusudra. Era na dro kece o ira era sa raica. <p><br/>
<p> Na tamata kece era na rere, ka ra na vakatusa na ka sa cakava na Kalou. <p><br/>
<p> Era na rekitaka na Kalou o ira na yalododonu ka vakadinati Koya kei ira kecega sa dodonu na yalodra, era na vakaukauwataki.<p><br/>
<p> Sa waraki Kemuni na Veivakacerecerei, NA KALOU, mai Saioni; kivei Kemuni sa vakayacori kina na vosa ni yalayala. <p><br/>
<p> Vei Kemuni, o Ni sa rogoca na masu, VEI KEMUNI era sa lako kece mai kina na tamata. <p><br/>
<p> Sa vakayaco lomana vei au na ca; me vaka na neimami talaidredre, o Ni na vakarautaka e dua na veivakadonui vei ira. <p><br/>
<p> Sa kalouvinaka na tamata o Ni sa digitaka, ka vakavuna na nona toso mai vei Kemuni, me mai tiko ena Nomuni loma ni bai. Keimami na vakacaucautaki ena Nomuni Vale tabu. <p><br/>
<p> Na totoka ni cakacaka dodonu, o Ni na sauma vei keimami, Na Kalou ni neimami vakabulai; sai Kemuni na nodra dei nai yalayala kei vuravura, kei na wasawasa vakayawa sara; <p><br/>
<p> Na veiulunivanua sa vakadeitaki ena Nona kaukauwa, ni sa vakasaututaki ena lewa cecere; <p><br/>
<p> Oi Kemuni o Ni sa vakabolea na rorogo ni wasawasa, na rorogo ni kena veibiau, kei na ue ni tamata. <p><br/>
<p> O ira sa tiko vakayawa sara, era sa rerevaka na Nomuni vakatakilakila; o Ni sa vakayacora na veitosoyaki ni mataka kei na yakavi me ka ni reki. <p><br/>
<p> O Ni sa sikova na vuravura ka vakasuasuataka, o Ni sa vakavutuniyautaka vakalevu; Na uciwai ni Kalou, sa sinai sara ena wai; o Ni sa solia na kenai tei, ni o Ni sa vakarautaka talega. <p><br/>
<p> O ni sa vakasuasuataka vakalevu na kenai buke, o Ni sa vakadavora na kenai drodro ni wai, ka vakamalumutaka vei koya sa kaburaka. O Ni sa vakalouvinakataka ka vakatubura. <p><br/>
<p> O Ni sa vakaisalataka na veiyabaki ena lomavinaka kei na Nomuni sala sa drodro kina na vuavuai vinaka. <p><br/>
<p> Na vanua levu ena vakatuburi kina na co drokadroka, na veiyasana kecega ena vakamarautaka. <p><br/>
<p> Na veico drokadroka era na vakaisulutaki ena qele ni manumanu; na vei buca era sa sinai ena vuata; Era na lagasere ka kaila ena marau.<p><br/>
<p> Dou kaila ena mamarau vua na Kalou, na vuravura taucoko! <p><br/>
<p> Seretaka yani na dokai ni Yacana; dou vakacerecerea na Nonai ukuuku. <p><br/>
<p> Tukuna vua na Kalou, "Sa ka vakaqoroqoroi na Nomuni cakacaka! Na cecere ni Nomuni kaukauwa levu, era na cuva ga vei Kemuni na meca. <p><br/>
<p> O vuravura kece era na lotu vei Kemuni ka lagata na sere o ni na vakacaucautaki kina; era na vakacaucautaka na Yacamuni." <p><br/>
<p> Ni lako mai ka mai raica na cakacaka ni Kalou; sa talei dina o Koya ena vuku ni ka sa cakava vei ira na luve ni tamata. <p><br/>
<p> Sa vukica na wasawasa me vanua mamaca; Era sa lakova na loma ni uciwai ena yavadra, mai kea eda na rekitaki koya kina. <p><br/>
<p> Sa veiliutaki o Koya ena Nona kaukauwa levu me sega ni mudu. Na matana sa vakaraica tiko na vei vanua; Me kua ni vakatarai na dauvakaduiduile mera laveti ira. <p><br/>
<p> Me vakacaucautaki na noda Kalou, oi kemudou na tamata! Na domo ni Nona vakacaucautaki me rogo yani, <p><br/>
<p> O Koya sa maroroya na yalodra ena kedra maliwa na bula, sa sega ni vakatara me yavalati na yavada. <p><br/>
<p> Ni Oi Kemuni na Kalou sa vakadinadinataki kemuni; o Ni sa vakataucokotaki keimami me vaka sa vakataucokotaki na siliva. <p><br/>
<p> O Ni sa kauti keimami mai ki na lawa ni qoli; o Ni sa vakararawataka na dakui keimami. <p><br/>
<p> O Ni sa vakavuna me ra kalawaca na ulu keimami o ira na tamata; Keimami sa lako ena loma ni bukawaqa ena loma talega ni wai; Io, o Ni sa kauti keimami mai ki na veivakasaututaki. <p><br/>
<p> Au na kauta mai nai soro kama ki na Nomuni vale; Au na solia vei kemuni na noqu yalayala, <p><br/>
<p> Na ka oqo, Au a sa dalaga kina, ka tukuna ena gusuqu ena gauna ni noqu leqa. <p><br/>
<p> Au na vakacabora vei kemuni nai soro kama ni uro ni manumanu, vata kei na veika boi vinaka ni luve ni me; au na vakacabora vata na bulumakau tagane kei na me. Sela. <p><br/>
<p> Mo ni lako mai ka rogoca, oi kemuni kece sa rerevaka na Kalou, Au na vakatusa na ka sa cakava ena vuku ni yaloqu. <p><br/>
<p> Au a tagi Vua ena gusuqu, ka sa laveti o Koya ena yamequ. <p><br/>
<p> Kevaka au sa maroroya na ca ena yaloqu, Na Kalou ena sega ni rogoci au. <p><br/>
<p> Sa dina sara, Na Kalou, sa rogoci au; sa dau sotava o koya na domo ni noqu masu. <p><br/>
<p> Me vakacaucautaki na Kalou, ni sa sega ni biliga tani mai na noqu masu, se vakagolea tani na Nona yalololoma!<p><br/>
<p> Na Kalou mo ni yalololoma vakalevu vei keimami ka vakasaututaki keimami, Sela  <p><br/>
<p> Me kilai kina na Nomuni sala e vuravura kei na Nomuni veivakabulai ki na vei vanua.  <p><br/>
<p> Na Kalou, me ra vakacerecerei Kemuni na tamata; Na tamata me na vakacerecerei Kemuni.  <p><br/>
<p> Io, me ra marau ka sere ena reki na vei vanua! Ni sai kemuni, sa lewai ira vakadodonu na tamata, ka liutaki ira na veimatanitu e vuravura. Sela  <p><br/>
<p> Na tamata me ra vakacerecerei Kemuni, Na Kalou; Na tamata me ra vakacerecerei Kemuni.  <p><br/>
<p> O vuravura ena qai solia mai na nona vuata; Na Kalou na Noda Kalou, ena vakasaututaki keda.  <p><br/>
<p> Na Kalou ena vakasaututaki keda, o vuravura taucoko ena rerevaki Koya.<p><br/>
<p> Mo ni tucake na Kalou, me ra veiseyaki na meca; o ira talega sa cata na Kalou, era na dro e matana. <p><br/>
<p> Me vaka sa vagolei tani na kubou, me ra sa vakagolei tani, me vaka sa waicala na drega ni sa kama, me ra rusa talega na tamata ca ena mata ni Kalou. <p><br/>
<p> Io, mera marau ga na yalododonu; me ra reki tiko ena mata ni Kalou; Io, me sa levu sara na nodra reki. <p><br/>
<p> Sere vua na Kalou, seretaka na vakalevulevui ni Yacana; me vakalevulevui o Koya sa vodo tiko ena veio, na yacana o YAH, reki tikoga e matana. <p><br/>
<p> Na Kalou, ena nonai tikotiko vakaturaga, sa tamadra na sega ni vakatamani, sa dau maroroi ira na yada. <p><br/>
<p> Na Kalou sa vakavuna na duavata ni veiwekani; o ira sa vesuki tu, era sa vakasaututaki; Ia, o ira na vakaduduile, era sa tikoga ena vanua talasiga. <p><br/>
<p> Ia, Na Kalou, Ni o Ni sa lako yani ena matadra na Nomuni tamata; Ena Nomuni sa yabeta yani na vanua levu, Sela. <p><br/>
<p> Sa yavavala na vanua, sa vakatauca na uca o Lomalagi e Matamuni; na Kalou; o Sainiai e toso e Matamuni na Kalou, Na Kalou ni Isireli. <p><br/>
<p> Kemuni na Kalou, ni tala mai vakalevu na uca, o Ni sa vakadeitaka na Nomuni votavota, ena gauna sa oca kina na tamata. <p><br/>
<p> Na Nomuni soqosoqo levu sa tiko kina. Sai kemuni na Kalou, o Ni sa vakarautaka mai na Nomuni yalovinaka me baleti ira na dravudravua. <p><br/>
<p> Na Kalou sa solia na vosa; sa levu sara, o ira sa veitukuniyaka yani: <p><br/>
<p> "O ira na turaga ni valu, era sa veidroyaki, era sa veidroyaki yani, o koya na yalewa sa tiko e vale sa wasea nai toki ni valu. <p><br/>
<p> E dina, ni o na davo no ena kedra maliwa na sipi, o na vaka ga na taba ni ruve sa botani ena siliva, kei na vutina era koula dromodromo sara." <p><br/>
<p> Ia, na Kalou, ni sa kaburaki ira na tui, sa vaka na uca vulavula mai Salimoni. <p><br/>
<p> Na ulunivanua ni Kalou, sa ulunivanua o Pasani; o Pasani, na ulunivanua sa levu na kena veidelana. <p><br/>
<p> Ena cava dau sa vakavuna kina na yaloca oi kemudou na veidelana mai Pasani? Oqo na ulunivanua sa nakita na Kalou me tiko kina. Io, ena tiko kina na Kalou me sega ni mudu. <p><br/>
<p> Na qiqi ni valu ni Kalou e ruasagavulu na udolu, io e udolu vaka udolu; sa tiko kina na Kalou, me vaka mai Saioni ena vanua Tabu. <p><br/>
<p> O Ni sa tiko e cake, o Ni sa vakabobulataki ira na bobula; o Ni sa taura nai solisoli mai vei ira na tamata, io mai vei ira talega na dau vakaduduile sa tiko talega mai kina na Kalou. <p><br/>
<p> Me vakacaucautaki na Kalou, o Koya ena veisiga sa vakasinaiti keda ena ka vivinaka, e veiraurau kei keda. Na kalou ni noda vakabulai! Sela <p><br/>
<p> Na noda Kalou, sa Kalou ni veivakabulai, ki vua Na Kalou o Jiova, sa nona na dro mai na mate. <p><br/>
<p> Io, Na Kalou ena vakamavoataka na uludra na Nona meca, ena a vakamavoataka talega na uludra sa talaidredre tikoga. <p><br/>
<p> Sa tukuna o Jiova,"Era na kautani mai Pasani, era na kautani mai na boto ni sauloa, <p><br/>
<p> Na yavamu e vakadasilataki ira ena dra, Na yamedra talega na koli, ena dua na kedra votavota mai vei ira na meca." <p><br/>
<p> Era sa raica na Nomuni tosotoso, na Kalou, nai tosotoso ni noqu Kalou, na noqu Tui, ki na loma ni valenisoro. <p><br/>
<p> Era sa liu na daulaga sere, era muri yani na taura nai yaya ni vakatagi; ena kedra maliwa, era tiko kina na goneyalewa tauri tibereli. <p><br/>
<p> Me vakacaucautaki na Kalou ena i soqosoqo levu, o Jiova, mai nai vurevure kei Isireli. <p><br/>
<p> O Penijamini lailai sa nodra i liuliu, Na turaga lalai kei Juta kei ira na nona, na turaga lalai kei Sevuloni kei na turaga lalai kei Navitalai. <p><br/>
<p> Na Kalou sa vakarota na nomu kaukauwa; me vakaukauwataki, Na Kalou, na ka o Ni sa vakayacora tiko vei keimami. <p><br/>
<p> Ena vuku ni Nomuni valenisoro mai Jerusaleni, o ira na Tui era sa kauta mai nai solisoli vei kemuni. <p><br/>
<p> Me ra vunauci na manumanu kila ni veico, na qele ni bulumakau kei ira na luvena, mai vei ira na tamata. <p><br/>
<p> Nai lakolako ni veiliutaki era na lako mai Ijipita, mai Iciopia era na dodoka vakatotolo mai na ligadra vua na Kalou. <p><br/>
<p> Dou sere vua na Kalou oi kemudou na veimatanitu e vuravura, dou seretaka na vakavinavinaka vei Jiova, Sela <p><br/>
<p> Vei koya sa vodoka tiko na Lomalagi ena veiyasana vakalomalagi, o koya sa mai liu sara! Sa dina, sa tala yani na domona na domo e kaukauwa. <p><br/>
<p> Dou solia na kaukauwa vua na Kalou; Na Nona qoroi sa sinai e Isireli, kei na Nona kaukauwa ena veio. <p><br/>
<p> Na Kalou, o Ni sa uasivi ena Nomuni vanua Tabu. Na Kalou ni Isireli, sai Koya ga sa solia nai cegu ni kaukauwa kei na kaukauwa vakaidina vei ira na nona tamata, Me vakacaucautaki na Kalou!<p><br/>
<p> Me'u bula, na Kalou! Sa yaco na wai e domoqu. <p><br/>
<p> Au sa luvu tu oqo ena lolobo, e sega ni tu rawa na yavaqu, Au sa tu oqo ena wai titobu, sa vakaluvuci au na waluvu levu. <p><br/>
<p> Au sa oca ena tagi; sa mamaca na noqui tilotilo, sa malumu mai na mataqu ena noqu waraka tiko na Kalou. <p><br/>
<p> O ira sa cati au ni sa sega na ka e vakavuna, era na sivia nai wiliwili ni drau ni uluqu; Era sa kaukauwa ka rawa ni vakarusai au. Ni ra sa kequ meca vakacalai; E dina ni sega na ka au butakoca, e dodonu ga me'u sauma. <p><br/>
<p> O ni sa kila na noqu lialia, na Kalou; sa sega ni vunitaki na noqu lialia mai vei Kemuni. <p><br/>
<p> Me ra kakua ni madua o ira sa dau waraki kemuni na Kalou o Jiova, ena vukuqu. O ira sa waraki kemuni, me kua ni dua e vakalesui ena vukuqu, na Kalou ni Isireli. <p><br/>
<p> Io, ena vukumuni au sa dau beitaki kina, na noqu madua sa ubia na mataqu. <p><br/>
<p> Au sa vulagi vei iratou na taciqu, ka kai tani vei ira na luvei tinaqu; <p><br/>
<p> Na lomakatakata ni Nomuni vale sa kani au, kei na veibeitaki me baleti Kemuni, sa tau vei au. <p><br/>
<p> Ni sa vakawai na mataqu, ka'u sa via totogitaki au ena lolo, sa vakavuna tale na noqu beitaki. <p><br/>
<p> Au sa vakaisulu taga talega, Au sa vu ni nodra veitalanoa tale; Au sa ka ni veitalanoa vei ira. <p><br/>
<p> O ira sa tiko ena matamata ni koro, era sa vosa vakacataki au, Au sa nodra qaqa ni sere na daumateni. <p><br/>
<p> Io, vei au, oi Kemuni ga, au sa masu kina, I Jiova ena gauna ni veiciqomi; na Kalou, ena levu ni Nomuni yalololoma, Mo ni rogoci au vakaidina ena Nomuni veivakabulai. <p><br/>
<p> Me'u kau tani mai na lolobo, me'u kua talega ni luvu, me'u sa sereki mai vei ira sa cati au, io, mai na wai titobu talega. <p><br/>
<p> Me kua ni luvuci au na waluvu, me kua talega ni tilomi au na titobu; me kua talega ni buluti au na qara titobu. <p><br/>
<p> Mo Ni rogoci au Jiova, ni sa rui vinaka na Nomuni yalovinaka. Mo ni golevi au mai me vaka na vakavuqa ni Nomuni yalololoma. <p><br/>
<p> Mo Ni kakua ni vunitaka na matamuni mai vua na Nomuni tamata, Au sa leqa tu oqo; me vakatotolo na Nomuni rogoci au. <p><br/>
<p> Mo Ni volekata mai na yaloqu, ka volia lesu tale; Me'u vakabulai, baleti ira na meca. <p><br/>
<p> O Ni sa kila na noqu beitaki, na noqu madua kei na noqu beci; o ira kece na kequ meca, era sa tu e Matamuni. <p><br/>
<p> Na veibeitaki, sa voroka na yaloqu, au sa vakabibitaki; au a qara e dua me lomani au, ia, sa sega ga; o ira talega na dauveivakacegui, io, sa sega ga. <p><br/>
<p> Era sa solia na ka gaga me kequ kakana. Era vakacegui au ena wai wiwi. <p><br/>
<p> Na nodra teveli ni kana me kedra dai, kei na nodra tiko vinaka me kedra i cori. <p><br/>
<p> Me ra mataboko ka sega ni rai rawa. Na vure ni ketedra, me sa ninini tu ga. <p><br/>
<p> Mo Ni sova yani na Nomuni cudru vei ira, Na Nomuni cudru katakata me vesuki ira. <p><br/>
<p> Me sa vakacacani sara na nodra i tikotiko; me kua ni dua e tiko ena nodra vale laca. <p><br/>
<p> Era sa beitaki Koya o Ni sa kuitataka, ka ra veitalanoataka na nona rarawa o Koya ni sa vakamavoataka. <p><br/>
<p> Mo Ni vakaikuritaka na ca ki na nodra ca, me ra kakua ni lako mai ki na Nomuni yalododonu. <p><br/>
<p> Me ra boko laivi mai nai vola ni bula, ka me ra kua sara ga ni volai vata kei ira sa yalododonu. <p><br/>
<p> Ia, oi, au sa dravudravua ka rarawa vakalevu sara; Na Kalou, me laveti au cake sara na Nomuni veivakabulai. <p><br/>
<p> Au na laveta na yaca ni Kalou ena sere, au na vakadokadokataki Koya ena vakavinavinaka. <p><br/>
<p> Oqo ena vakalomavinakataka na Kalou, me vinaka cake mai na bulumakau se bulumakau kila, o koya sa vakaileu ka vaka i vava. <p><br/>
<p> O ira na yalomalumalu, era na raica ka marau; kei kemuni sa vakasaqara na Kalou, ena bula na yalomuni. <p><br/>
<p> Ni sa rogoci ira na dravudravua o Jiova, ka sega ni guilecavi ira na vesu tu. <p><br/>
<p> Me vakacerecerei Kemuni o Lomalagi kei vuravura, Na wasawasa kei na ka kecega sa tu kina. <p><br/>
<p> Na Kalou ena vakabulai Saioni, Ena tara tale na vei koro e Juta, me ra tiko kina ka taukena. <p><br/>
<p> O ira talega na kawa nei koya na Nona tamata era na taukena, o ira talega sa lomana na Yacana, era na tiko kina.<p><br/>
<p> Mo Ni vakatotolo Na noqu Kalou, ni sereki au! Mo Ni vakatotolo ka vukei au, I Jiova!  <p><br/>
<p> Me ra sa vakamaduataki ka vakataqayataki o ira sa vakasaqarai au; Me ra sa vakasukai lesu ena nodra kune madua, o ira sa tukuna tiko, "Ae! Ae! Ae!"  <p><br/>
<p> O ira kece sa vakasaqarai Kemuni, me ra reki ka marau tiko vei Kemuni. o ira sa marautaka na Nomuni veivakabulai, era sa tukuna tiko, "Me vakacaucautaki tikoga na Kalou!"  <p><br/>
<p> Ia oi au, au sa dravudravua ka vakaloloma; Mo Ni vakatotolo mai na noqu Kalou! Sai kemuni ga na noqui vukevuke kei na noqu dau ni veisereki; I Jiova mo ni vakatotolo.<p><br/>
<p> Vei Kemuni Jiova, au sa vakararavi kina; Me'u kakua ni vakamaduataki. <p><br/>
<p> Mo Ni vakabulai au ena Nomuni yalododonu, Me'u dro rawa; Mo Ni vakarorogo tiko ga mai vei au ka vakabulai au. <p><br/>
<p> Mo Ni sa noqui tikotiko kaukauwa, me rawa ni'u ravi tikoga kina ena vei gauna; o Ni sa solia nai vakaro ni noqu vakabulai; Ni sai Kemuni na noqu Vatudei ka kaukauwa. <p><br/>
<p> Mo Ni sereki au na Kalou, mai na ligadra na tamata ca, mai na ligadra na tamata sega ni vakabulai kei ira na tamata i valavala kaukauwa. <p><br/>
<p> Sai Kemuni ga na noqui nuinui, Jiova na Kalou; sai Kemuni nai vakadei ni noqu bula ni'u sa cauravou. <p><br/>
<p> Ni'u se qai sucu, sa tiko vei au na Nomuni veitokoni; sai Kemuni ga, sa kauti au tani mai na ketei tinaqu, Na noqu veivakacecerei me sa tiko ga vei Kemuni. <p><br/>
<p> Au sa vaka ga na ka wale vei ira e so, Io, oi Kemuni sa noqui drodro kaukauwa. <p><br/>
<p> Me sa sinai tikoga na gusuqu ena Nomuni vakacerecerei kei na Nomuni vakaiukuukutaki ena siga taucoko. <p><br/>
<p> Me'u kakua ni'u biu tani ni'u sa qase mai, me'u kakua ni guilecavi ni sa malumalumu mai na noqui cegu. <p><br/>
<p> Era sa vosacataki au na kequ meca; kei ira na vuni tiko me vesuki au, era sa bosebose vata tiko, <p><br/>
<p> E ra sa tukuna tiko "Na Kalou sa biuti koya; ciciva ka kauti koya, ni sa sega e dua me vukei koya." <p><br/>
<p> Na Kalou, mo Ni kakua ni yawa mai vei au; Na Noqu Kalou, mo Ni totolo mai ka vukei au! <p><br/>
<p> Me ra sa vakataqayataki, ka vakayali, o ira na meca, ni noqu bula, me ra sa ubi ena veibeitaki kei na madua o ira sa vinakata na noqu vakamavoataki. <p><br/>
<p> Io, au na vakanuinui tikoga vei Kemuni ka mo ni vakacerecerei tikotikoga. <p><br/>
<p> Na gusuqu ena tukuna tikoga na Nomuni yalododonu, kei na Nomuni veivakabulai ena veisiga kece, ni'u sa sega ni kila na kenai yalayala. <p><br/>
<p> Au na lako ena kaukauwa i Jiova na Kalou; au na cavuta tikoga na Nomuni yalododonu, io na Nomuni yalododonu. <p><br/>
<p> Na Kalou, o Ni sa vakavoliti au mai na gauna ni cauravou; ka yacova na siga oqo, au se tukuna tikoga na Nomuni cakacaka vinaka. <p><br/>
<p> Oqo au sa qase mai ka sikoa na uluqu, Na Kalou, mo Ni kua ni biuti au, me yacova ni'u sa tukuna na Nomuni kaukauwa ki na i matai ni taba tamata, na Nomuni kaukauwa ki vei ira kecega era na lako tiko mai. <p><br/>
<p> Na Nomuni yalododonu talega, na Kalou, sa rui cecere, o Ni sa cakava na vei ka lelevu; Na Kalou, o cei sa tauyavutaka kei kemuni? <p><br/>
<p> O Ni sa vakaraitaka vei au na leqa lelevu ka bibi, o Ni na vakabulabulataki au tale, ka kauti au cake tale mai na boto ni sauloa kei vuravura. <p><br/>
<p> O Ni na vakatubura na noqu dokai, ka vakacegui au ena veiyasana kecega. <p><br/>
<p> Ena wa ni vaka tagi, au na vakacecerei kemuniO kei na Nomuni daudina, na noqu Kalou! Vei kemuni au na sere ena Api, ia na lewe duabau ni Isireli. <p><br/>
<p> Na tebenigusuqu ena reki vakalevu, ni'u sa sere vei kemuni, kei na yaloqu o Ni sa vakabula lesu mai. <p><br/>
<p> Na yamequ ena tukuna tikoga na Nomuni yalododonu ena siga taucoko; Ni ra sa veivakamaduataki ka veivakarogorogocataki o ira sa qara na noqu ca.<p><br/>
<p> Na Kalou, Mo ni solia vua na Tui na Nomuni lewa, na Nomuni yalododonu vua na luveni tui. <p><br/>
<p> E na lewai ira na Nomuni tamata ena yalododonu, kei ira na Nomuni dravudravua e na lewa dodonu. <p><br/>
<p> Na veiulunivanua ena kauta mai na sautu vei ira na tamata kei na vei delana na dodonu. <p><br/>
<p> E na kauta mai na lewa dodonu mai vei ira na dravudravua; ena vakabulai ira na luvedra na vakaloloma, ena vakamavoataka vaka ca sara na dauveivakaisini. <p><br/>
<p> Era na rerevaki Kemuni, ena gauna kecega e tiko kina na siga kei na vula, ena i taba tamata kecega. <p><br/>
<p> Ena lako sobu mai o Koya me vaka na uca ena co sa wereci oti, me vaka na uca tau vakamalua sa vakasuasuataka na qele. <p><br/>
<p> Ena Nona veisiga, o ira na yalododonu era na sereki, ena levu talega na sautu, me yacova ni sa sega na vula. <p><br/>
<p> Ena lewa mai na wasawasa e dua ki na wasawasa ka dua, mai na uciwai ki nai yalayala kei vuravura. <p><br/>
<p> O ira sa lako ena Nona lewa, era na cuva vua, o ira na meca, era na kania na kuvu ni soso. <p><br/>
<p> O ira na tui mai Tasisi, kei na veiyanuyanu era na tiko, o ira na tui mai Seba kei Siba, era na solia nai loloma. <p><br/>
<p> Io, o ira na tui kecega era na cuva e Matana; na veivanua era na qaravi Koya. <p><br/>
<p> Ena veivakataucokotaki vei ira na vakaloloma sa dau tagi, na dravudravua, kei ira talega sa sega vei ira na veivukei. <p><br/>
<p> Ena vakavotaki ira na dravudravua kei ira na vakaloloma; ena vakabula na yalodra sa vakalolomataki. <p><br/>
<p> Ena vakabula na yalodra mai na vakararawataki kei nai valavala kaukauwa; ena ka taleitaki na nodra dra e matana. <p><br/>
<p> Ena bula o koya, na koula mai Seba ena soli vei Koya, na masu talega ena caka tikoga Vua, ka na vakacerecerei tikoga o Koya ena veisiga. <p><br/>
<p> Ena levu sara na vuata e vuravura. Ena yaloyalo mai na vuata ni ulunivanua me vakataki Lepanoni; kei ira sa tiko ena koro era na bulabula tu ga me vaka na co e vuravura. <p><br/>
<p> Na yacana sa tudei tu ga ka Sega ni mudu. Sa tu ga na yacana, me vaka na siga. Na vei vanua kecega, era na kaci Vua ka tukuna, na dauniveivakalouvinakataki. <p><br/>
<p> Me vakacaucautaki na Kalou o Jiova, na Kalou ni Isireli, o Koya sa cakava ga na ka vinaka sara! <p><br/>
<p> Me vakacaucautaki na Yacana vakaiukuukutaki me sega ni mudu! O vuravura taucoko me sa sinai ena Nonai ukuuku. Emeni, Emeni. <p><br/>
<p> Na masu nei Tevita na luvei Jese, sa mai cava.<p><br/>
<p> Sa dina, na Kalou sa rui vinaka vei ira na Isireli; vei ira sa savasava sara na yalodra. <p><br/>
<p> Io, vei au, sa voleka ni sikalutu na yavaqu; na noqui kalawa sa voleka sara tiko ni sisi yani. <p><br/>
<p> Ni'u sa lomacataki ira tiko na dokadoka, ni'u sa raica talega na nodra yaco tiko na tamata ca. <p><br/>
<p> Ni sa sega na i vesu ni nodra mate, sa dei tikoga na nodra kaukauwa. <p><br/>
<p> e ra sa sega ni vakaleqai me vakataki ira eso na tamata. <p><br/>
<p> Sa nodra salusalu na dokadoka, nai valavala kaukauwa, era sa ubi ira kina. <p><br/>
<p> Sa tu ga e matadra na ka me levu; Sa levu na ka sa tu vei ira, mai na ka era gadreva. <p><br/>
<p> E ra sa vosa vakalialia ka vosataka na ka ca, ka vosa vakadomoi levu tu. <p><br/>
<p> Na gusudra sa veivala kei lomalagi, kei na yamedra sa veilakoyaki voli e vuravura. <p><br/>
<p> Era sa lesu mai na nona tamata, Era sa vakadrodroya tani na wai mai na bilo sa sinai tu. <p><br/>
<p> Era sa tukuna, "Sa kila vakacava na Kalou? Sa tu beka na kila vei koya sa cecere sara?" <p><br/>
<p> Mo ni kila sai ira oqo na tamata vakayago, Era sa tauri ira vakamalua; Era sa vakalevutaka na nodra i yau. <p><br/>
<p> Sa dina, sa sega ni yaga na noqu savata na yaloqu, ka savata na ligaqu ena lecaika. <p><br/>
<p> E siga taucoko au sa vakatauvimatetaki, ka cudruvi tiko ena veimataka. <p><br/>
<p> Kevaka, me'u na tukuna, "Au na vosa oi au." Au na sega ni kune me'u tamata dina vei ira na i taba tamata e muri mai. <p><br/>
<p> Ia, ni'u sa vakananuma me'u kila na ka kece oqo, sa ka mosimosi dina <p><br/>
<p> Ia ni'u sa lako ga ki na vale ni Kalou; au sa qai kila kina na nodra i cavacava. <p><br/>
<p> Sa dina, o ni sa vakatikori ira ena vanua titidara; o ni sa viritaki ira ki na veivakarusai. <p><br/>
<p> Io, era sa vakacataki sara vakasauri, era sa vakayali ena ka e veivakarerei. <p><br/>
<p> Me vaka na tadra vei koya sa yadra mai, I Jiova, mo Ni yadra mai ka vakatawayagataka na ka era nanuma. <p><br/>
<p> Sa rarawa na yaloqu, sa cudru na lomaqu. <p><br/>
<p> Au sa lialia ka lecaika, au sa vaka na manumanu e matamuni. <p><br/>
<p> Veitalia ga oqori, au sa tikotiko ga kei Kemuni, o Ni sa tauri au ena Ligamuni i matau. <p><br/>
<p> O Ni na tuberi au ena Nomuni i vakasala ni oti o ya, o Ni na ciqomi au ena vanua vakaiukuuku. <p><br/>
<p> O cei tale mai lomalagi?; Oi Kemuni duadua ga, sa sega e dua e vuravura oi Kemuni ga. <p><br/>
<p> Na yagoqu kei na yaloqu sa malumu mai, Ia, na Kalou, sa kaukauwa ni noqu bula e loma, na noqui votavota me sega ni mudu. <p><br/>
<p> Sa dina sara, o ira sa yawa mai vei Kemuni, era na rusa. O ni na vakarusai ira kece era na lako tani mai vei Kemuni ka muria na veidauci. <p><br/>
<p> Io, oi au e yaga vei au me'u toro voleka vua na Kalou; au sa solia vei Jiova na Kalou na noqu vakararavi dina, me'u tukuna kina na Nomuni cakacaka vinaka.<p><br/>
<p> Na Kalou o Ni sa biuti keimami ena vuku ni cava? Ena cava sa rui kubou levu kina na Nomuni cudru vei ira na sipi ni Nomuni lomanibai? <p><br/>
<p> Mo Ni nanumi ira na Nomuni soqosoqo, o Ni sa voli ira oti mai na gauna makawa sara. O ira na kawa ni Nomuni votavota, o koya o Ni a voli ira lesu Na Ulunivanua o Saioni, na vanua o Ni sa tiko kina. <p><br/>
<p> Mo Ni laveta na yavamuni ki na veivakarusai, o ira na meca era sa vakacacana na ka sa tu ena Nomuni Vale Tabu. <p><br/>
<p> O ira na meca, era sa tagi vakadomoi levu ena kedra maliwa nai soqosoqo levu; Na nodra drotini sa tiko me i vakatakilakila. <p><br/>
<p> Era sa vaka na lave matau ena vu ni kau vavaku. <p><br/>
<p> Oqo era sa biuta na ceuceu, na matau kei na i tukituki. <p><br/>
<p> Era sa vakama na Nomuni Vale Tabu. Era sa vakacacana nai tikotiko tabu ni Yacamuni ki na qele. <p><br/>
<p> Era sa tukuna e lomadra, "Me da sa vakarusai ira vakadua." Era sa vakama kece vakadua na vanua ni qaravi Kalou ena vanua. <p><br/>
<p> Keimami sa sega ni raica nai vakatakilakila; Era sa yali na parofita, sa sega e dua e kila ena keimami maliwa, se, sa vaka e vei na kena dede. <p><br/>
<p> I Jiova, sa vakaevei soti na dede ni vakalololomataki sa caka tiko oqo? Me ra vosa vakacaca tiko na meca me sega ni mudu? <p><br/>
<p> Ena cava sa yali tiko kina na Ligamuni? Io, na Ligamuni i matau? Mo ni taura mai ena tolomuni ka vakarusai ira. <p><br/>
<p> Ni sa i Kemuni na noqu Tui sa mai liu sara ka sa dau cakava ga na veivakabulai e vuravura. <p><br/>
<p> O Ni sa wasea na wasawasa ena Nomuni kaukauwa; o Ni sa voroka na ulu ni gata ena loma ni wai. <p><br/>
<p> O Ni sa voroka na uluna na manumanu levu vakamatailalai sara, ka solia me kedra na tamata sa tiko ena vanua liwa. <p><br/>
<p> O Ni sa dolava nai vurevure kei na waluvu, o Ni sa vakamamacataka na veiuciwai lelevu. <p><br/>
<p> Sa Nomuni na siga, sa Nomuni na bogi talega. o Ni sa vakarautaka na rarama kei na siga. <p><br/>
<p> O Ni sa vakarautaka nai yalayala kei vuravura; na draki katakata kei na draki batabata. <p><br/>
<p> Mo Ni nanuma Jiova, o ira na daubeitaki kei ira na lialia, era sa vosavakacacataka na Yacamuni. <p><br/>
<p> Io mo ni kakua ni solia na nodra bula na Nomuni ruve ki vei ira na manumanu kila! Me na kua ni guilecavi na dravudravua. <p><br/>
<p> Mo Ni doka na Nomuni veiyalayalati; na vanua butobuto e vuravura sa sinal ena yaloca. <p><br/>
<p> Me kua ni lesu mai ena madua o ira na dravudravua kei na vakaloloma, me na mai vakacerecerei Kemuni. <p><br/>
<p> Mo Ni tucake na Kalou, mo Ni tukuna ga na Nomuni lakolako. Mo Ni nanuma na tamata lialia, sa veibeitaki tiko ga ena veisiga. <p><br/>
<p> Mo Ni kua ni guilecava na domo i koya na kemuni meca na nodra ue o ira na meca, o Ni sa tubu ka rogo levu tikoga.<p><br/>
<p> Keimami sa vakavinavinaka vei Kemuni, na Kalou, keimami sa vakavinavinaka! Na Nomuni cakacaka vinaka sa tukuna ni sa voleka sara na yacamuni. <p><br/>
<p> "Ni'u sa digitaka na gauna dodonu, Au na veilewai vakadodonu. <p><br/>
<p> O vuravura kei ira na lewena sa vakaoti yani; Au sa vakaduria na kena duru. Sela <p><br/>
<p> "Au sa tukuna oti vua na dokadoka, 'Kua ni valavala vakadokadoka,' vei koya talega na tamata ca. 'Kua ni laveta nai leu ki cake. <p><br/>
<p> Kua ni laveta cake na Nomu i leu Kua ni vosa vakadomo leka.'" <p><br/>
<p> Na veilaveti cake e sega ni lako mai na Tokalau se mai na Ra se mai na Ceva. <p><br/>
<p> Na Kalou ga sa Turaga ni lewa, sa vakasivoya e dua, sa laveta cake e dua. <p><br/>
<p> Sa tiko ena ligai Jiova e dua na bilo, Sa damudamu na kena waini; Sa qaqi vakavinaka ka sova yani; Sa dina sara, na kena ca sara era na kumuna na tamata ca e vuravura ka vakayagataka. <p><br/>
<p> Io, au na tukuna tikoga me Sega ni mudu; au na seretaka ka vakacaucautaka na Kalou i Jekope oqo. <p><br/>
<p> "Na nodra i leu kece na tamata ca ena musuki tani; io, na nodra i leu na yalododonu ena vakalavelaveti."<p><br/>
<p> Na Kalou, sa kilai e Juta; Sa cecere na yacana e Isireli. <p><br/>
<p> E Salemi talega sa tiko kina na Nona vale tabu, Kei na Nona tikotiko sa tiko e Saioni. <p><br/>
<p> Mai ke'a sa musuka kina na dakai kei na kena gasau, nai sasabai kei na i seleiwau  Sela. <p><br/>
<p> O Ni sa vakaqoroqoroi ka totoka mai na ulunivanua ni veibacani, <p><br/>
<p> O ira na yalokaukauwa era sa vakamalumalutaki; era sa vakamocelututaki; Ka ra sa sega ni kila na vakayagataka na ligadra na tamata qaqa. <p><br/>
<p> E na Nomuni cudru na Kalou i Jekope, na ose kei na qiqinivalu era sa vakamocelututaki. <p><br/>
<p> Oi Kemuni duadua ga me rerevaki, o cei me tu rawa e Matamuni ena gauna ni Nomuni cudru? <p><br/>
<p> O Ni sa vakavuna me rogoci mai lomalagi na veilewai, <p><br/>
<p> Ni sa tucake na Kalou, me ia na veilewai, me vakabulai ira na vakasaurarataki e vuravura  Sela. <p><br/>
<p> Sa dina sara, na cudru katakata ni tamata ena vakacecerei kemuni; na vo ni cudru katakata, o Ni na ubi kemuni kina. <p><br/>
<p> Mo yalayala vua na Kalou ka sauma mada; o ira kece sa tiko voleka Vua, me ra kau ka ni loloma mai Vua, o koya ga e dodonu me rerevaki. <p><br/>
<p> E na musuka laivi na yalodra na luve ni tui. Sa rui vinaka o koya vei ira na tui e vuravura.<p><br/>
<p> Au a tagi yani vakadomoi levu vua na Kalou  vua na Kalou vakadomoi levu. <p><br/>
<p> E na gauna dredre, au sa qarai Jiova, sa dodo tiko yani na ligaqu ena bogi taucoko ka sega ni cegu; Na yaloqu sa bese ni vakacegui. <p><br/>
<p> Au sa nanuma na Kalou, ka vakayavalati; Au sa vakaiulubale, na yaloqu sa vakadrukai. Sela <p><br/>
<p> O Ni sa dolava tiko na bekabeka ni mataqu; au sa sega ni vosa rawa. <p><br/>
<p> Au sa vakananuma na veisiga sa oti, na veiyabaki sa oti yani. <p><br/>
<p> Au vakananuma na noqu sere ena vei bogi; Au vakananuma ki na yaloqu, na yaloqu sa vakasaqaqara tikoga. <p><br/>
<p> Sa na vakayalia, vakadua na ka o Jiova? Sa na sega beka ni veinanumi tale? <p><br/>
<p> Sa oti beka na Nona yalololoma? Sa oti beka na Nona yalayala? <p><br/>
<p> Sa guilecava beka na Kalou na Nona yalovinaka? Na Nona cudru beka sa sogota yani na Nona dauyalololoma? Sela <p><br/>
<p> Au sa tukuna, "Sa rui mosi vakalevu na ka oqo; au na nanuma ga na veiyabaki ni ligana i matau na Kalou cecere oqo." <p><br/>
<p> Au na nanuma na cakacaka i Jiova, sa dina, au na nanuma na vakaqoroqoroi ni Nomuni gauna sa oti. <p><br/>
<p> Au na vakananuma tikoga ki na Nomuni cakacaka kecega, ka veivosaki ena nomuni valavala ni cakacaka vinaka. <p><br/>
<p> Na Nomuni valavala, na Kalou, sa tu ena Vale Tabu; o cei sa Kalou levu me vakataki kemuni? <p><br/>
<p> Sa i kemuni ga na Kalou sa cakava na ka lelevu kece oqo; o ni sa vakaraitaka na Nomuni kaukauwa ki vei ira na tamata. <p><br/>
<p> E na Ligamuni, o Ni sa voli ira lesu kina na Nomuni tamata, na luvei Joseva, na luvei Jekope. Sela <p><br/>
<p> Io, Na Kalou, sa raici Kemuni na wai; Sa raici Kemuni na wai, era sa rere; Sa sautanini na titobu. <p><br/>
<p> O ira na o, era sa dolava mai na wai, na lomalagi, sa tala mai na rorogo. <p><br/>
<p> Na domo ni Nomuni kurukuru sa tiko ena covulaca; na livaliva sa vakararamataka na vuravura. <p><br/>
<p> Na Nomuni sala sa tiko ena wasawasa, nai lakolako ni Yavamuni sa tiko ena wai levu, na Nomuni kalawa sa sega ni kilai. <p><br/>
<p> O Ni sa liutaki ira na Nomuni tamata me vaka na qele ni sipi ena ligai Mosese kei Eroni.<p><br/>
<p> Mo ni vakatudaliga mai, na Noqu tamata ki na Noqu vunau; mo ni dolava na daligamuni ki na vosa ni Gusuqu. <p><br/>
<p> Au na vosa ena vosa vakatautauvata; Au na cavuta na vosa sa vuni tu mai na gauna sa oti, <p><br/>
<p> O koya, keimami sa rogoca ka kila, era sa tukuna talega vei keimami o ira na tamai keimami. <p><br/>
<p> Keimami na sega ni vunitaka vei ira na gone, me tukuni vei ira nai tabatamamta sa bera mai na cecere ni Kalou, na Nona kaukauwa, na Nona cakacaka sa cakava oti o koya. <p><br/>
<p> Sa tauyavutaka nai tukutuku e Jekope, sa lesia na lewa e Isireli, o koya sa vota vei ira na tamai keimami, me ra vakatakila vei ira na luvedra; <p><br/>
<p> Me ra kila nai tabatamata sa lako tiko mai; o ira na gone ena sucu mai, me ra dautukuna ka vakatuburi ira kina na luvedra, <p><br/>
<p> Me ra na vakanuinui kina vua na Kalou, ka sega ni guilecava na cakacaka ni Kalou, ka maroroya na Nona i vakaro; <p><br/>
<p> Me ra kakua ni vakataki ira na tamadra, nai tabatamata yalo vakavatu ka talaidredre, nai tabatamata e sega ni biuta donu na yalodra, na yalodra talega sa sega ni dina tiko vua na Kalou. <p><br/>
<p> O ira na luvei Efereimi era vakaiyaragi ena dakai titi, era lesu tale ena siga ni vala. <p><br/>
<p> E ra sa sega ni maroroya na veiyalayalati ni Kalou; Era sa bese ga ni muria na Nonai vunau, <p><br/>
<p> E ra guilecava na cakacaka ni Kalou, kei na nona i valavala, e sa vakaraitaka vei ira. <p><br/>
<p> Na veika lelevu sa vakaraitaka ka cakava ena matadra na qase mai Ijipita kei na vanua mai Boa. <p><br/>
<p> Sa wasea na wasawasa, ka sa vakavuna na nodra lako yani; sa vakatucaketaka na wai me vaka e dua na i vesu sila. <p><br/>
<p> Ena siga talega, sa liutaki ira ena o, ena bogi taucoko era sa lako voli. <p><br/>
<p> Sa vida rua na vatuqiwa mai na vanua liwa, sa solia na wainigunu me vaka na wai titobu sa tovure tiko. <p><br/>
<p> Sa kauta talega mai, ena vatuqiwa nai davedave ni wai, na wai sa drodro me vaka na uciwai. <p><br/>
<p> Era valavala ca vakalevu ga vei Koya, mai na nodra talaidredre ena vanua liwa vei Koya sa cecere sara. <p><br/>
<p> Era sa vakatovolea vaka ca na Kalou ena yalodra, ena nodra kerea vakadokadoka na kakana. <p><br/>
<p> Io, era vosa vakacacataka na Kalou, ena nodra tukuna, "Ena rawa beka vua na Kalou me vakarautaka e dua na teveli ni kana ena vanua liwa? <p><br/>
<p> Sa dina, sa samuta na vatu, io, sa lako mai kina na wai, sa vuabale na so ni wai. Era rawa beka ni solia talega na madrai? Vakaevei ena vakarautaki talega na lewe ni manumanu vei ira na tamata?" <p><br/>
<p> O koya oqo, Na Kalou, sa rogoca ka cudru vakalevu; sa lako mai na bukawaqa vei Jekope na rarawa katakata sa lakovi Isireli talega, <p><br/>
<p> Baleta ni sa sega ni vakabauta na Kalou, ka sega ni nuitaka na veivakabulai i Jiova. <p><br/>
<p> Sa vakarota na o ni lomalagi e cake, me sa dolavi talega na katuba kei lomalagi, <p><br/>
<p> Sa vakatauca mai na mana mera kania kei na madrai mai lomalagi. <p><br/>
<p> Era sa kania na kedra kakana na agilosi; ka sa tala vei ira na kakana me ra sinai sara. <p><br/>
<p> Sa vakavuna na liwa ni tokalau mai lomalagi; e na Nona kaukauwa sa liwa mai na ceva. <p><br/>
<p> Sa vakatauca mai na lewe ni manumanu me vaka na kuvu ni soso vei ira, na toa sa vaka na nuku ni matasawa; <p><br/>
<p> Sa vakavuna me lutu ena kedra maliwa nai soqosoqo, vakavolivolita na nodra i tikotiko. <p><br/>
<p> era sa kana ka mamau, ni sa solia o koya me vaka na ka era gadreva. <p><br/>
<p> Sa sega ni kautani na nodra kusikusima; Ia, ni se tikoga na kakana e gusudra, <p><br/>
<p> Na cudru katakata ni Kalou sa lako mai vei ira, sa ravuti ira, ka era sa vakabalei sobu, na tamata digitaki nei Isireli. <p><br/>
<p> Ni sa yaco na veika oqo, era se i valavala ca ga, ka sega ni vakabauta na veika sa cakava na Kalou. <p><br/>
<p> O koya oqo, sa yaco kina na nodra veisiga me ka wale kei na nodra veiyabaki me ra sa rere tu ga. <p><br/>
<p> E na gauna era sa vakamavoataki kina, sa lesu mai ka vakasaqara vakaidina na Kalou. <p><br/>
<p> Era sa qai kila ni sa nodra vatudei na Kalou, kei Koya na Kalou sa cecere sara na nodra i vakabula. <p><br/>
<p> era sa vakaisina na Kalou ena gusudra, na yamedra sa lasu tiko vei koya; <p><br/>
<p> Na yalodra sa sega ni dina tiko vua, era sa sega ni dinata tiko na Nona veiyalayalati. <p><br/>
<p> Ia, o Koya, ni sa sinai sara ena loloma, sa vosota na nodra caka cala, sa sega ni vakarusai ira, Io, sa vakavuqa na Nona vakagolea tani na Nona cudruvi ira, ni sa sega ni vakayavalata na Nona cudru; <p><br/>
<p> Ni sa kila, ni ra sa vakayago ga, nai cegu sa lako tani yani, ka sa sega ni lesu tale mai. <p><br/>
<p> Sa vakavuqa na nodra vakacudrui Koya mai na vanua liwa, era sa dauvakararawataki koya mai na lekutu! <p><br/>
<p> Io, sa vakavuqa sara na nodra temaka na Kalou, ka yalani koya na ka Tabu ni Isireli. <p><br/>
<p> Era sa guilecava na Nona kaukauwa, na siga sa vakabulai ira kina mai vei ira na meca, <p><br/>
<p> Na Nona cakacaka e veivakurabuitaki mai Ijipita, kei na veika e yaco mai Soa; <p><br/>
<p> Veisautaka na uciwai me dra, na wai drodro, sa sega ni rawa ni gunuvi. <p><br/>
<p> E ra sa talai yani na yavusa lago kei na boto me vakarusai ira. <p><br/>
<p> Sa soli talega na nodra i teitei vei ira na ruve, na nodra oca vei ira na vodre. <p><br/>
<p> Na vaini sa vakarusai ena cagi kaukauwa ka batabata kei na vu ni lolo ena uca cevata. <p><br/>
<p> Na manumanu ni bai era sa soli ki na cagi batabata kei na livaliva sa waqa tu. <p><br/>
<p> Sa viritaka vei ira, ena Nona cudru katakata na rarawa levu, na veivakararawataki kei na leqa, ena nona tala na agilosi ni veivakarusai kivei ira. <p><br/>
<p> Sa cakava e dua na sala ni Nona cudru, sa sega ni vakavoca e dua na yalo mai na mate, sa solia na nodra bula ki na ka e dauveivakamatei, <p><br/>
<p> Sa vakarusai ira na ulumatua mai Ijipita, nai matai ni nodra kaukauwa mai na valelaca nei Ame. <p><br/>
<p> Sa cakava o Koya vei ira na Nona tamata me ra lako me vaka na sipi, era sa tuberi vinaka ena loma ni lekutu; <p><br/>
<p> Era sa liutaki vakavinaka, era sa sega ni rere, na wasawasa sa ubi ira na meca. <p><br/>
<p> Sa qai kauti ira mai ki na nona vanua tabu, na ulunivanua sa rawata ena ligana i matau. <p><br/>
<p> Sa vakasavi ira na veimatanitu e matadra, sa solia vei ira nai votavota me ra taukena, nai yalayala, ka vakavuna na yavusa i Isireli mera tiko ena veivale laca. <p><br/>
<p> Io, era se vakatovolea vaka ca ga na Kalou cecere sara oqo, era sa sega ni muria na Nona lewa, <p><br/>
<p> Era sa vuki tani, ka muria na sega veivakabauti me vakataki ira na tamadra. Era sa biu vakatikitiki, me vaka na dauveivakaisini. <p><br/>
<p> Era sa vakacudruya na Kalou me rarawa ena nodra tikina cecere, Era sa vakavuvutaki Koya ena nodra i vakatakarakara. <p><br/>
<p> Ni sa rogoca na Kalou na ka oqo, sa cudru vakalevu sara, ka sa cati Isireli vakalevu sara, <p><br/>
<p> Me sa besetaka na vale vakacevaceva mai Sailo, na valelaca sa biuta tiko ena kedra maliwa na tamata, <p><br/>
<p> Ka solia na Nona Kaukauwa me kau vakavesu, kei na Nona i ukuuku ki na ligadra na meca. <p><br/>
<p> Sa soli ira talega na Nona tamata ki nai seleiwau, ka sa rui cudruvaka vakalevu na Nona i votavota. <p><br/>
<p> Na bukawaqa sa kani ira na gonetagane. <p><br/>
<p> O ira na nodra bete era mate ena i seleiwau, na watidra era sa sega ni tagi. <p><br/>
<p> O Jiova sa yadra, me vaka mai na moce, sa vaka na tamata qaqa sa kaila baleta na waini. <p><br/>
<p> Sa vakatolosevi ira na Nona meca; ka sa vakamaduataki ira vakalevu sara. <p><br/>
<p> Sa besetaka na vale nei Joseva, Sa sega ni digitaka na yavusa i Eferaimi, <p><br/>
<p> Sa digitaka na yavusa i Juta, Na Ulunivanua o Saioni, sa lomana o Koya. <p><br/>
<p> Sa tara na Nona Vale Tabu me cecere sara, me vaka na vuravura sa vakatikora me sega ni oti rawa. <p><br/>
<p> Sa digitaki Tevita talega na nona tamata o Koya, Sa Kauti koya mai na Nona qele ni sipi; <p><br/>
<p> Sa kali koya tani mai vei tinana, me mai vakatawani Jekope na Nona tamata kei Isireli na Nona i votavota. <p><br/>
<p> Sa qai vakatawani ira o koya me vaka na dina ni yalona, ka sa tuberi ira o koya ena maqosa ni ligana.<p><br/>
<p> Kemuni na Kalou era sa lakova mai na Nomuni i votavota; o ira na veimatanitu; Sa vakadukadukalitaki na Nomuni Valetabu; Era sa veitataqai tu e Jerusalemi. <p><br/>
<p> Na yagodra na Nomuni tamata, era sa solia me kedra na manumanu vuka ni lomalagi, na lewedra na Nomuni tamata me kedra na manumanu kila ni vanua. <p><br/>
<p> Na nodra dra era sa vakadavea me vaka na wai e Jerusalemi taucoko. Sa sega ni dua e tu me buluti ira. <p><br/>
<p> Keimami sa yaco me vakarogocataki, dredrevaki ka vakalialiai mai vei ira na wekai keimami kei ira sa tiko voleka vei keimami. <p><br/>
<p> Me vakaevei soti na kena dede Jiova? O Ni na cudru tiko ga ka sega ni oti rawa? O Ni na vuvu tiko me vaka na buka sa caudre? <p><br/>
<p> Mo Ni sovaraka yani na Nomuni cudru katakata ki vei ira na veimatanitu sa sega ni kilai Kemuni, kei ira na veimatanitu era sa sega ni kila na Yacamuni. <p><br/>
<p> Era sa vakacacani Jekope ka ra sa vakacacana vakadua na nona i tikotiko. <p><br/>
<p> Mo Ni guilecava mada na veika caca me baleti keimami! a nomuni yalololoma me totolo mai ka sotavi keimami, ni keimami sa rui vakalolomataki. <p><br/>
<p> Mo Ni vukei keimami, Na Kalou ni neimami bula, na vinaka ni Yacamuni; Ni vakabulai keimami, ka vakavoutaka nai soro ni neimami valavala ca, ka vakarautaka nai soro ni neimami valavala ca, ena vuku ni Yacamuni! <p><br/>
<p> Ena cava, me ra tukuna kina na veivanua, "Sa e vei na nodra Kalou?" Me ra kila tiko na veimatanitu kece oqo na kena saumi, na vakadave ni dra ni Nomuni tamata. <p><br/>
<p> Me lako yani vei Kemuni na nona vakaoilei na kaivesu, me vaka na kena levu ni Nomuni kaukauwa. Mera sa maroroi o ira kece sa vagolei tu me ra na vakamatei; <p><br/>
<p> Me sa saumi vakavitu lesu vei ira na ca era sa vakacacani Kemuni kina, ki na lomaseredra sara. <p><br/>
<p> Oi keimami na Nomuni tamata kei na sipi ni Nomuni lomanibai, Keimami na solia vei Kemuni na vakavinavinaka me sega ni mudu. Keimami na vakaraitaka na Nomuni vakacaucautaki ki nai tabatamata kecega.<p><br/>
<p> Mo ni vakarorogo mai nai vakatawa kei Isireli, Oi Kemuni sa liutaki Isireli me vaka na qele ni sipi; Oi kemuni sa tiko ena kedrau maliwa na Serafimi, sa serau yani! <p><br/>
<p> E na matai Ifereimi, Benijamini, kei Manasa me yavavala mai na Nomuni kaukauwa, Mo Ni lako mai ka vakabulai keimami! <p><br/>
<p> Na Kalou, me keimami vakatikori lesu; Na Matamuni me rai tiko ga mai; me keimami bula kina! <p><br/>
<p> I Jiova, na Kalou cecere, me cava soti na kena dede na Nomuni cudruva tiko na nodra masu na Nomuni tamata? <p><br/>
<p> O Ni sa vakani ira ena madrai ni tagi o Ni sa vakagunuvi ira ena wai ni mata sa rui levu. <p><br/>
<p> O Ni sa vakavuna na nodra bolebole na tiko volekati keimami; Ka sa ka ni veidredrevaki vei ira. <p><br/>
<p> Na Kalou, me keimami vakatikori lesu; Na Matamuni me rai tikoga mai, me keimami bula kina! <p><br/>
<p> O Ni sa kauta mai e dua na vaini mai Ijipita; o Ni sa vakayali ira tani na veimatanitu, ka tea na vaini. <p><br/>
<p> O Ni sa vakarautaka na kena vanua. Ka vakavuna me tu sobu na wakana, Ka vakatawana na vanua taucoko. <p><br/>
<p> Na kenai yaloyalo sa vakaruruga na veidelana, na veitabana sa vaka mai na sitari. <p><br/>
<p> Na tabana lelevu sa yacova yani na wasawasa. Kei na tabana lalai sa yacova yani na uciwai. <p><br/>
<p> Ena cava sa basuki kina na kena bai, me ra tauca kina na vuana na tamata sa lako tu? <p><br/>
<p> Na vuaka ni veikau sa cavuta kei ira na manumanu kila era sa kania. <p><br/>
<p> Mo ni lesu mai, Keimami sa kerei Kemuni, na Kalou Cecere; mo Ni rai sobu mai lomalagi ka sikova mada na vaini <p><br/>
<p> Na Ligamuni i matau sa tea na were ni vaini kei na tabana o Ni sa vakaukauwataka me Nomuni. <p><br/>
<p> Sa vakamai, sa musuki sobu; era sa rusa ena Nomuni veivunauci kei na Nomuni veivakadonui. <p><br/>
<p> Na Ligamuni me tiko vua na Nomuni liga i matau, vua na luveni tamata o Koya o ni sa vakayacora me kaukauwa ena Vukumuni. <p><br/>
<p> Keimami na sega ni gole tani mai vei Kemuni; vakabulabulataki keimami, Keimami na kaciva tikoga na yacamuni. <p><br/>
<p> Mo Ni vakatikori keimami lesu na Kalou cecere; na Matamuni me rai tikoga mai, me keimami bula kina!<p><br/>
<p> Sere vakadomoi levu vua na Kalou, na noda kaukauwa. Kaila ena reki vua na Kalou i Jekope. <p><br/>
<p> Laveta na sere ka samuta na tibereli, na api e taleitaki kei na bitu ni vakatagi. <p><br/>
<p> Uvuca na biukila ni vula vou, ni vula e taucoko, kei na biukila ni solevu. <p><br/>
<p> Oqo na ka sa lesi vei ira na Isireli, oqo talega nai vunau ni Kalou i Jekope. <p><br/>
<p> Oqo sa tauyavutaka o Koya e Joseva mei vakadinadina, ni sa lako yani o Koya e na vanua o Ijipita, na vanua au sa rogoca kina e dua na vosa, au sa sega ni kila. <p><br/>
<p> "Au sa kauta tani nai colacola mai na domona; Sa vakagalalataka na ligana mai na bola. <p><br/>
<p> Ni o a kaci mai ena leqa Au a vakagalalataki iko; Au a sauma yani ena tikina vuni ni curucuru; Au sa vakadinadinataka ena wai mai Meripa.  Sela. <p><br/>
<p> "Dou vakarorogo na Noqu tamata, au na vakadodonutaki kemudou! Isireli, mo vakarorogo mada ga vei Au! <p><br/>
<p> Me kua na kalou tani ena kemudou maliwa; se mo dou qarava na kalou tani. <p><br/>
<p> Oi Au o Jiova na nomudou Kalou, Au sa kauti kemudou tani mai Ijipita; Dolava vakalevu na gusumu, Me'u vakatawana yani. <p><br/>
<p> "O ira na Noqu tamata era sa sega ni rogoca na domoqu kei Isireli era sa besetaki Au. <p><br/>
<p> Au sa soli ira yani me vaka na yalodra kaukauwa, me ra muria na ka era sa lewa. <p><br/>
<p> "Me ra vakarorogo mada ga vei Au na Noqu tamata, O Isireli me lako mada ga ena Noqu sala! <p><br/>
<p> Au na vakatotolotaka na nodra vakamalumalumutaki na kedra meca, na ligaqu ena coqai ira, sa tu me veisaqasaqa. <p><br/>
<p> O ira sa cati Jiova, era na viavia cuva ga, ia na nodra leqa sa tudei tu ga na sega ni mudu. <p><br/>
<p> Ni dodonu, me ra a vakani ena witi vinaka sara kei na oni mai na veivatu me ra vakacegui kina."<p><br/>
<p> Sa tucake na Kalou ena i soqosoqo ni qaqa; Sa veilewaitaki ira na veikalou.  <p><br/>
<p> Me vakaevei na dede ni nomu lewa tiko vakatawadodonu, ka vakaraitaka tiko na veitovaki vei ira na tamata ca? Sela  <p><br/>
<p> Maroroi ira na dravudravua kei ira na luveniyali cakava na ka dodonu vei ira na vakaleqai ka vakaloloma.  <p><br/>
<p> Sereki ira na dravudravua kei na vakaloloma vakagalalataki ira mai na ligadra na tamata ca.  <p><br/>
<p> Era sa sega ni kila, era sa sega talega ni kila vinaka sara; era sa veilakoyaki voli ena butobuto; na yavu kei vuravura sa sega ni tudei.  <p><br/>
<p> Au sa qai tukuna, "Dou sa nona na Kalou, kemudou kece sa luve ni Kalou cecere.  <p><br/>
<p> Ia, dou na mate me vaka na tamata, ka bale me vaka na ravouvou." 8 Mo Ni tucake na Kalou, mo Ni lewai vuravura; sa Nomuni na veivanua kecega.<p><br/>
<p> Mo Ni kakua ni galu na Kalou! Mo Ni kakua ni vesuka na Nomuni tu, Mo Ni kakua ni tiko wale na Kalou! <p><br/>
<p> O ira na Nomuni meca, era sa yavavala vakalevu o ira sa cati Kemuni, era sa vakararai voli. <p><br/>
<p> Era sa bosebose vakailawaki, vakavuni, ena vukudra na nomuni tamata, era sa bukia vata na vere me baleti ira na Nomuni ka maroroi. <p><br/>
<p> Era sa tukuna, "Mai, me tarovi, me ra kua ni dua na matanitu, me ra kua ni nanuma tale na yaca i Isireli." <p><br/>
<p> Era bosebose vata ka vakadonuya; me ra sa dua nai to tani, mai vei Kemuni: <p><br/>
<p> Na vale laca nei Itomi: kei Ismeli; Moapi, kei Akiri; <p><br/>
<p> O Kibali, kei Amoni kei Ameleki, na kai Filisitia kei ira mai na vanua o Taia; <p><br/>
<p> O Asiria talega sa to vata kei ira; era sa vukei ira na luvei Loti me ra to mai. Sela <p><br/>
<p> Mo ni tarai ira me vaka vei Mitiani, me vaka vei Sisaria, me vaka vei Jabini ena mata ni wai mai Kisoni, <p><br/>
<p> O koya sa vakarusai mai Enatovi, era sa na benu ena vanua. <p><br/>
<p> O ira na nodra turaga, me vakataki Orepa, me vakataki Sipa, io, na turaga lailai, me vakataki Isipana, kei Salimuna, <p><br/>
<p> Era sa tukuna, "Tou taura na were ni Kalou, me nodatou, me tou taukena." <p><br/>
<p> Noqu Kalou, mo Ni cakava me na vaka na curu ni covulaca, me vaka na qani sila ena cagi kaukauwa! <p><br/>
<p> Me vaka sa kama na veikau, kei na yameyame ni buka sa vakama na ulunivanua, <p><br/>
<p> Me ra vakacicivi ena Nomuni cagi e veivakasaurarataki, me ra vakarerei ena cava kaukauwa. <p><br/>
<p> Me sova ki matadra na madua, me ra na vakasaqara kina na yacamuni, Jiova. <p><br/>
<p> Me ra sa vakasesei ka vakataqayataki vakadua, io me ra madua ka vakarusai, <p><br/>
<p> Me ra kila kina na tamata, ni sai kemuni, na yacamuni duadua ga, sai Jiova, sa cecere duadua ga e vuravura taucoko.<p><br/>
<p> Sa rui taleitaki vakaidina na Nomuni vale, i Jiova ni lewe vuqa! <p><br/>
<p> Sa taleitaka na yaloqu, ia sa guta vakalevu na lomaqu na via tiko ena Nomuni loma ni bai, Jiova; na uto ni yaloqu kei na lewequ sa tagica na Kalou Bula. <p><br/>
<p> Na Separo mada ga, sa kunea na nona vale, na kakabace, sa kunea nai su me vakalutu yaloka kina ka diridiri kinaOsa vakakina na yaloqu ena Nomuni cabocabo ni soro, Jiova ni lewe vuqa, na noqu Tui, na noqu Kalou. <p><br/>
<p> Sa kalouvinaka o ira sa tiko ena Nomuni vale; era na vakacaucautaki Kemuni tikoga  Sela. <p><br/>
<p> Sa kalouvinaka na tamata sa tiko vei Kemuni na nona kaukauwa. Na yalona sa lakova nai lakolako vaKalou. <p><br/>
<p> Ni ra sa lako curuma na Buca ni Wai ni Mata ka cakava na mataniwai; na uca sa vakasinaita ena wai. <p><br/>
<p> Era na lako mai na kaukauwa ki na kaukauwa e levu sara; ni ra sa basika tiko ena matai Koya na Kalou e Saioni. <p><br/>
<p> I Jiova, na Kalou ni lewe vuqa, mo Ni rogoca na noqu masu; mo Ni vakatudaliga mai, na Kalou i Jekope! Sela. <p><br/>
<p> Io, Na Kalou, na noda i sasabai, mo Ni raica mada na matai koya na Nomuni lumuti. <p><br/>
<p> E dua na siga ena na Nomuni loma ni bai sa uasivia na siga e udolu. E vinaka cake vei au me'u i vakatawa ni vale ni Kalou mai na tiko ena nodra vale na tamata ca. <p><br/>
<p> Na Kalou o Jiova, na matanisiga kai sasabai; O Jiova ena solia nai tovo rairai vinaka kei nai ukuuku; ena sega ni bureitaka e dua na ka vinaka vei ira sa lako vakadodonu e matana. <p><br/>
<p> I Jiova ni lewe vuqa; sa kalouvinaka na tamata sa vakadinati Kemuni!<p><br/>
<p> Jiova, o ni sa rui vinaka ki na Nomuni vanua. O Ni sa vakalesui ira tale mai na bobula mai vei Jekope. <p><br/>
<p> O Ni sa vosota na nodra caka cala na Nomuni tamata. O Ni sa ubia kece na nodra i valavala ca. Sela <p><br/>
<p> O Ni sa kauta tani kece na Nomuni cudru katakata; o Ni sa vuki tani mai na rerevaki ni Nomuni lomakatakata. <p><br/>
<p> Mo Ni vakatikori keimami lesu, na Kalou ni neimami vakabulai; me sa oti mada na Nomuni rarawataki keimami. <p><br/>
<p> Mo Ni sa rarawa tiko beka vakaoqo me Sega ni mudu? O Ni na vakabalavutaka tiko beka na Nomuni rarawa ki nai tabatamata kecega? <p><br/>
<p> O Ni na sega beka ni vakabobulataki keimami, me rawa ni ra rekitaki kemuni na Nomuni tamata? <p><br/>
<p> Mo Ni vakaraitaka mai na Nomuni yalololoma ka solia mai na Nomuni veivakabulai. <p><br/>
<p> Au na rogoca na cava ena tukuna na Kalou o Jiova, Ena tukuna na veivakacegui vei ira na Nona tamata kei ira na Nona yalosavasava; me ra kakua ni lesu tale ki na ka lialia. <p><br/>
<p> Sa dina sara, na Nona veivakabulai sa voleka sara vei ira sa rerevaki koya, me tiko ga kina nai ukuuku ena noda vanua. <p><br/>
<p> Na yalololoma kei na dina, e rau sa sota; na yalododonu kei na vakacegu e rau sa veireguci. <p><br/>
<p> Na dina ena kadre cake mai vuravura, Na yalododonu ena rai sobu mai lomalagi. <p><br/>
<p> Io, o Jiova ena solia ga na ka sa vinaka; na vanua ena vakatubura ka solia mai vakalevu na lewena vinaka. <p><br/>
<p> Na yalododonu ena lako e Matana, ka cakava na nona i kalawa me noda sala meda muria.<p><br/>
<p> Mo Ni vagolea mai na Daligamuni, Jiova, ka rogoci au, ni'u sa dravudravua ka vakaloloma. <p><br/>
<p> Me'u sa maroroi, ni'u sa yalosavasava, oi Kemuni na noqu Kalou; Mo Ni vakabula na Nomuni tamata o koya sa rui vakadinati Kemuni! <p><br/>
<p> Mo ni yalololoma mai vei au Jiova, au sa tagi tiko vei Kemuni ena siga taucoko. <p><br/>
<p> Me vakarekitaki na yaloi koya na Nomuni tamata. io, kivei Kemuni Jiova, sa vakavinavinaka tiko kina na yaloqu. <p><br/>
<p> O Ni sa rui vinaka Jiova, ka rawarawa ni veivosoti, sa rui levu na Nomuni yalololoma kivei ira kecega sa kaci yani vei Kemuni. <p><br/>
<p> Mo ni vakarorogo Jiova, ki na noqu masu, Mo Ni goleva mai na domo ni noqu kerekere. <p><br/>
<p> Ena gauna ni noqu leqa, Au na kacivi Kemuni Oi Kemuni ga, ena sauma vei au. <p><br/>
<p> Sa sega na Kalou e vakataki Kemuni; Jiova Sa sega na cakacaka me vaka taka na nomuni cakacaka. <p><br/>
<p> Na veivanua kecega o ni sa bulia, ena lako mai ka lotu vei Kemuni, Jiova, ka era na vakalagilagi Kemuni. <p><br/>
<p> O ni sa rui levu, ka cakava na veika lelevu, sai Kemuni duadua ga sa Kalou. <p><br/>
<p> Mo ni vakavulica vei au na nomuni valavala, I Jiova,au na lako ena nomuni dina; vakaduavatataka na yaloqu me rerevaka na Yacamuni. <p><br/>
<p> Au na vakacaucautaki kemuni, Jiova na noqu Kalou, ena yaloqu taucoko, au na vakalagilagia na Yacamuni me sega ni oti rawa. <p><br/>
<p> Ni sa rui levu na Nomuni yalololoma vei au, o ni sa vakabula na yaloqu mai na titobu kei eli. <p><br/>
<p> Na Kalou, o ira na dokadoka, era sa tubu vakalevu mai kei ira na i valavala kaukauwa, era sa vakasaqarai au; era sega ni biuti Kemuni e matadra. <p><br/>
<p> Ia, Oi Kemuni, Jiova, na Kalou sa sinal ena loloma kei na vakayalololoma, na vosota vakadede, ka levu sara ena yalololoma kei na dina. <p><br/>
<p> Mo ni gole mai vei au, ka yalololoma mai! Mo ni solia na Nomuni kaukauwa vua na Nomuni tamata, Mo ni vakabula na luvei koya na Nomuni vada. <p><br/>
<p> Ni solia mai e dua na vakatakilakila ni vinaka, me ra raica o ira era cati au, me na kune madua, Baleta ni sai Kemuni Jiova, sa vukei au ka vakacegui au.<p><br/>
<p> Na nona yavu sa tu mai na ulunivanua Tabu.  <p><br/>
<p> O Jiova sa rui taleitaka na matamata kei Saioni mai vei ira kece nai tikotiko nei Jekope.  <p><br/>
<p> Na ka lagilagi sa cavuti me baleti iko, na koro ni Kalou!  Sela.  <p><br/>
<p> "Au na cavuti Reapi, kei Papiloni vei ira sa tukuni Au. Sa dina sara, o Filisitia, o Taia, kei Iciopea: 'O ira oqo, sa sucu eke.'"  <p><br/>
<p> Io, vei Saioni, ena tukuni vaka oqo, "O koya oqo kei koya o ya, e rau sa sucu mai vua; O koya sa cecere sara, ena vakataudeitaki koya."  <p><br/>
<p> O Jiova sa vakadeitaka, e na gauna sa na volai ira kina na nona tamata; "O koya oqo sa sucu mai keya." Sela.  <p><br/>
<p> Oi rau na daunisere kei na daunivakatagi e rau na tukuna, "Na neirau i vurevure kece sa tiko vei iko."<p><br/>
<p> I Jiova na Kalou ni noqu vakabulai, Au sa dautagi vei Kemuni ena siga kei na bogi. <p><br/>
<p> Me lako mai Matamuni na noqu masu; Me gole mai na Daligamuni ki na noqu tagi. <p><br/>
<p> Sa sinai na yaloqu ena leqa, ka sa voleka tikoga na noqu bula ki nai bulubulu. <p><br/>
<p> Au sa wili vata kei ira sa lako sobu ki na qara; au sa vaka na tamata sa sega vua na kaukauwa, <p><br/>
<p> Au sa ciri vata tiko kei ira na mate, me vaka taki ira sa vakamatei ka tu mai nai bulubulu, o koya era sa sega ni nanumi tale, o ira sa kau tani mai na Ligamuni. <p><br/>
<p> O Ni sa vakadavori au ena qara lolovira sara, ena butobuto, ena titobu talega. <p><br/>
<p> Na Nomuni cudru katakata sa tarai au vakabibi, o Ni sa vakamavoataki au ena Nomuni ka kecega. Sela. <p><br/>
<p> O Ni sa biuta tani sara na noqu kila, vakayawa sara mai vei au; O Ni sa vakayacora me'u ca sara vei ira; Au sa sogota ka sega ni rawa na dro. <p><br/>
<p> Na mataqu sa malumu sobu ga, baleta na veivakararamataki i Jiova, au sa kaci tiko yani ena veisiga; sa dodo tiko yani na ligaqu vei Kemuni. <p><br/>
<p> O Ni na cakava beka na ka vovou vei ira na mate? Era na tucake beka na mate ka vakacaucautaki Kemuni?  Sela. <p><br/>
<p> Na Nomuni yalololoma vinaka sara, ena rawa beka ni tukuni tikoga ena i bulubulu? Se na Nomuni yalodina ena vanua ni veivakarusai? <p><br/>
<p> Ena kilai beka na veika vovou o Ni kilai kina ena vanua butobuto? Kei na Nomuni yalododonu ena vanua sa sega ni nanumi kina e dua na ka? <p><br/>
<p> Io, ki vei Kemuni, au sa kaci yani kina Jiova, kei na veimataka, sa daulako yani vei Kemuni na noqu masu. <p><br/>
<p> I Jiova, o Ni sa biuti au, ena vuku ni cava? Ena cava o Ni sa vunitaki au kina? <p><br/>
<p> Au sa vakararawataki; ka tu vakarau me'u mate mai na noqu cauravou; Au sa sotava na veika dredre Au sa vakalialiai. <p><br/>
<p> Na Nomuni cudru katakata sa ubi au mai, kei na nomuni gaunisala dredre sa sogoti au. <p><br/>
<p> E ra sa lakovi au mai me vaka na wai ena siga taucoko, era sa kani au kece. <p><br/>
<p> O Ni sa biuti ira tani mai vei au na noqu i tokani kei ira na noqu daulomani, na noqu kila na butobuto.<p><br/>
<p> Au na seretaka na yalololoma i Jiova me sega ni mudu; E na gusuqu, au na vakaraitaka na Nomuni yalodina ki nai tabatamata kecega. <p><br/>
<p> Me vaka au sa tukuna oti, "Ena tarai cake na yalololoma me sega ni mudu; na Nomuni yalodina o Ni na vakadeitaka ena veiyasana vakalomalagi." <p><br/>
<p> "Au sa cakava na veiyalayalati kei ira na Noqu digitaki, Au sa yalataka vei Tevita na Noqu tamata: <p><br/>
<p> 'Na vuamu, Au na vakataudeitaka me sega ni mudu, na nomu i tikotiko vakaturaga me na yacova nai tabatamata kecega. Sela.'" <p><br/>
<p> Na lomalagi ena vakacaucautaka na Nomuni totoka, I Jiova; na Nomuni dau dina talega, ena kedra maliwa nai soqosoqo ni Nomuni digitaki. <p><br/>
<p> O cei sa tiko mai lomalagi me vakatautauvatataki vei Jiova? Se, o cei vei ira na luve ni qaqa, e rau sa tautauvata kei Jiova? <p><br/>
<p> Na Kalou me rerevaki vakalevu sara e nai soqosoqo ni Nona digitaki, ka me vakarokorokotaki vei ira sa tiko vakavolekati koya. <p><br/>
<p> I Jiova na Kalou ni lewevuqa, o cei sa qaqa me vakataki Kemuni, i Jiova? Sa vakavolivoliti Kemuni na Nomuni yalodina. <p><br/>
<p> O Ni sa lewa na wasawasa cudrucudru, ni sa tubu mai na kena biau, oi Kemuni ga sa vakamaravutaka. <p><br/>
<p> O Ni sa vorolaki Reapi sara vakalalai, me vaka e dua sa vakamatei; o Ni sa vakasesei ira na Kemuni meca ena Ligamuni kaukauwa. <p><br/>
<p> Sa Nomuni o lomalagi, o vuravura talega sa Nomuni, o vuravura kei na ka kecega sa tu kina o Ni sa tauyavutaka. <p><br/>
<p> Na vualiku kei na Ceva o Ni sa tauyavutaka; o Tepori kei Erimoni, e rau sa rekitaka na Yacamuni. <p><br/>
<p> Sa tiko vei Kemuni na Liga sa kaukauwa sara, Sa rui kaukauwa na Ligamuni, Sa rui cecere na Ligamuni i matau. <p><br/>
<p> Na dodonu kei na lewa donu sai koya na yavu ni Nomuni i tikotiko vakaturaga; Na yalololoma kei na dina sa lako voli e Matamuni. <p><br/>
<p> Sa kalouvinaka o ira na tamata era sa kila na rorogo vinaka oqo! I Jiova, era sa lako voli ena rarama kei na i serau ni Matamuni. <p><br/>
<p> Na Yacamuni, era na rekitaka ena siga taucoko kei na Nomuni yalododonu, era sa laveti cake kina. <p><br/>
<p> Ni sai Kemuni nai ukuuku ni nodra kaukauwa kei na Nomuni veitokoni, sa laveti cake kina na neimami kaukauwa. <p><br/>
<p> Sa Nona na Kalou na neimami sasabai, na neimami Tui na ka Tabu ni Isireli. <p><br/>
<p> O Ni sa vosa ena raivotu vei koya na Nomuni ka Tabu ka tukuna, "Au a vukei koya sa kaukauwa sara; au sa vakacerecereya e dua sa digitaki mai vei ira na tamata. <p><br/>
<p> Au sa kunea na Noqu tamata o Tevita; ena Noqu waiwai tabu, Au sa lumuti koya kina, <p><br/>
<p> Vei koya, ena vakadeitaka na Ligaqu; Na Ligaqu talega ena vakaukauwataki koya. <p><br/>
<p> E na sega ni rawa ni qaqa vua na meca, se, me ra vakamavoataki koya rawa na meca. <p><br/>
<p> Au na vakadavori ira kece na kena meca e matana, ka vakatu vakaduataki ira sa cati o ya. <p><br/>
<p> "Na Noqu dau dina kei na Noqu yalololoma ena tiko vata kei koya, ia, ena Yacaqu ena laveti kina na nona kaukauwa. <p><br/>
<p> Au na dodoka na ligana ki na wasawasa, na ligana i matau ki na veiuciwai. <p><br/>
<p> Ena tagi mai vei au o koya, 'Oi Kemuni na Tamaqu, na noqu Kalou, kei na vatudei ni noqu vakabulai.' <p><br/>
<p> Au na vakayacori koya na Noqu ulumatua, me cecere duadua vei ira na tui e vuravura. <p><br/>
<p> Na Noqu yalololoma, Au na maroroya vua me kua ni mudu, na Noqu veiyalayalati sa tudei tikoga vei Koya. <p><br/>
<p> Na Nona kawa ena tudei tikoga me sega ni mudu, kei na Nona i tikotiko vakaturaga me vaka na veisiga vakalomalagi. <p><br/>
<p> "Kevaka era sa besetaka na luvena na Noqu i vunau ka ra sa sega ni muria na noqu lewa, <p><br/>
<p> Kevaka era sa voroka na Noqu i lesilesi ka sega ni maroroya na Noqu i vunau, <p><br/>
<p> Io, Au na totogitaka na nodra talaidredre ena kuita, kei na nodra caka cala e nai wau. <p><br/>
<p> Sa dina sara na Noqu yalovinaka, Au na sega sara ni kauta tani mai vua, se vakatara na Noqu yalodina me yali vua. <p><br/>
<p> Au na sega ni voroka na Noqu veiyalayalati se veisautaka na vosa sa lako oti mai na Gusuqu. <p><br/>
<p> Na ka Au sa yalayala oti kina ena Noqu savasava e tabu sara; Au na sega ni lasu vei Tevita. <p><br/>
<p> Na nona kawa ena tudei ka sega ni mudu, Na nona i tikotiko vakaturaga, ena vaka na matanisiga e Mataqu; <p><br/>
<p> E na vakataudeitaki me sega ni mudu me vaka na vula, ia me vaka nai vakadinadina daudina ni lomalagi." Sela <p><br/>
<p> Ia, o ni sa biuti au ka sega ni taleitaki au, o Ni sa cudruva na Nomuni lumuti. <p><br/>
<p> O Ni sa cata na veiyalayalati kei koya na Nomuni tamata; o Ni sa vakawaletaka na nona i sala vaka Tui, ena Nomuni viritaka ki na qele. <p><br/>
<p> O Ni sa basuka kece na nona bai kei na nona bai vakaivalu kaukauwa o Ni sa vakacacana kece. <p><br/>
<p> O ira kece sa lako sivia, e ra sa butakoci koya, e sa ka ni veiwali o koya vei ira na kai nona. <p><br/>
<p> O Ni sa laveta cake na ligadra i matau na kena meca; o Ni sa vakamarautaki ira na meca. <p><br/>
<p> O Ni sa vukica lesu na nona i seleiwau ka sega ni vukei koya e nai valu. <p><br/>
<p> O Ni sa vakaotia na nona lagilagi, na nona i sala vakatui, o Ni sa viritaka ki na qele. <p><br/>
<p> O Ni sa vakalekalekataka na nona yabaki vakacauravou; o Ni sa ubi koya ena madua. Sela. <p><br/>
<p> Me cava soti na kena dede, Jiova? Mo Ni vunitaki Kemuni tiko me sega ni mudu? Me kama tiko li, vakabukawaqa na Nomuni cudru? <p><br/>
<p> O Ni sa kila, sa lekaleka na noqu bula, sa ka wale beka na nodra bula na luve ni tamata? <p><br/>
<p> Na tamata cava e rawa ni bula me sega ni raica na mate? E rawa beka vua me drotaka na kaukauwa ni bulubulu? Sela. <p><br/>
<p> I Jiova, sa E vei na Nomuni yalovinaka sa dau tu e liu? O koya o Ni yalataka vei Tevita ena Nomuni yalodina? <p><br/>
<p> Mo Ni nanuma Jiova, na nodra sa beitaki vakaca na Nomuni tamata O ena noqu vosota na kena mosi na nodra veivakacacani o ira na tamata kece oqo, <p><br/>
<p> O koya era sa veibeitaki vakaca tiko kina na kemuni meca, i Jiova, ka ra sa vakacacana na kalawa ni nomuni lumuti e duabau ga. <p><br/>
<p> Me vakacaucautaki na Turaga o Jiova me sega ni mudu! Emeni. Emeni.<p><br/>
<p> I Jiova, o Ni sa neimami tikotiko ena i tabatamata kecega. <p><br/>
<p> Ni se bera ni toso mai na veiulunivanua Ni se bera ni buli na vuravura Mai na Sega ni mudu ki na sega ni mudu, O Ni sa bula, o Ni sa Kalou. <p><br/>
<p> O Ni sa vakarusa na tamata, ka tukuna, "Lesu mai oi kemudou na luve ni tamata." <p><br/>
<p> Na dua na udolu na yabaki e Matamuni, sa vaka ga ena noa ni sa oti yani, sa vaka ga na yadra ena dua na tiki ni bogi. <p><br/>
<p> O Ni sa kauti ira yani me vaka e dua na ualuvu; era sa vaka ga e dua sa moce, ena mataka era sa vaka na co sa tubu cake: <p><br/>
<p> Ena mataka sa bulabula ka tubu cake; ena yakavi sa lauta ka malai. <p><br/>
<p> Sa kani keimami na Nomuni yalo katakata Ena Nomuni cudru katakata keimami sa rere vakalevu. <p><br/>
<p> Na neimami caka cala sa tu e Matamuni. Na neimami valavala ca se vuni tu sa tu ena rarama ni Matamuni. <p><br/>
<p> Na neimami veisiga kece sa lako yani ena Nomuni cudru; Keimami sa vakayalia na neimami veiyabaki me vaka ga e dua na tadra. <p><br/>
<p> Na veisiga ni neimami bula, sa vitusagavulu ga na yabaki; Sa ka ga ni kaukauwa kevaka sa walusagavulu na yabaki, io, na nodra dokadokataka sa basika ga kina na oca kei na rarawa; vakasauri sa oti yani, eda sa yali yani. <p><br/>
<p> O cei sa kila na kaukauwa ni Nomuni cudru? Me vaka na rere vei Kemuni Sa vaka kina na Nomuni cudru. <p><br/>
<p> Mo Ni vakavulici veikeimami ena wilika na neimami veisiga, me tubu kina na neimami yalomatua. <p><br/>
<p> Mo Ni lesu mai Jiova! E sa cava soti na kena dede? Mo Ni lomani ira mai na Nomuni tamata. <p><br/>
<p> Io, mo Ni vakacegui keimami vakatotolo ena Nomuni yalololoma, me keimami reki kina ka marau ena veisiga kece! <p><br/>
<p> Mo Ni vakamarautaki keimami me vaka na levu ni siga keimami vakararawataki tiko kina, me vaka na veiyabaki keimami raica tiko kina na ca. <p><br/>
<p> Me basika mai na Nomuni cakacaka vei ira na Nomuni tamata, kei na Nomuni lagilagi vei ira na luvedra. <p><br/>
<p> Na totoka kei nai taucoko ni Kalou me sa tu vei keda, me vakataucokotaka na cakacaka ni ligada vei keda; Io, me vakataucokotaki na cakacaka ni ligada.<p><br/>
<p> O koya sa tiko ena yasana vuni nei Koya sa Cecere sara, ena vakarurugi tikoga ena yaloyalo i Koya sa Kaukauwa. <p><br/>
<p> Au sa tukuna ena vuku i Jiova, "Na noqu i Drodro kei na noqu Bai ni valu; na noqu Kalou, sai Koya ga au sa vakadinata." <p><br/>
<p> Sa dina, ena vakabulai iko mai na nodra vere kece na dauveiveretaki kei na veitauvi ni mate ca kecega. <p><br/>
<p> Ena vakarurugi iko ena Tabana, ena nomu i drodro na ruku ni Tabana; na Nona Dina, ena nomu i Sasabai. <p><br/>
<p> O na sega ni rerevaka na ka dauveivakarerei ena bogi, se na gasau sa vuka voli ena siga, <p><br/>
<p> Se na mate ca sa lako voli ena butobuto, Se na veivakarusai sa toka vuni ena sigalevu. <p><br/>
<p> E udolu era na bale e yasamu, ka tini na udolu ena ligamu i matau. Ena sega e dua me na torovi iko mai. <p><br/>
<p> Ena matamu dina ga, o na raica nai sau ni nodra i valavala na tamata ca. <p><br/>
<p> Baleta ni o sa vakatara me nomu i Drodro o Jiova kei Koya sa cecere sara me nomuni tikotiko, <p><br/>
<p> Ena sega i tarai iko na ca se dua na mate ca me torova mai na nomu i tikotiko; <p><br/>
<p> Ni na soli ira na Nona agilosi me ra lewa ena vukumu, ka maroroi iko ena gauna kecega. <p><br/>
<p> Era na keveti iko cake ena ligadra, De qai mavoa na yavamu ena vatu. <p><br/>
<p> O na butuki ira na laioni kei gata, o ira na luve ni laioni kei na gata, o na butu qaqia. <p><br/>
<p> "Baleta ni sa vagolea mai vei Au na nona loloma, o koya oqo, Au na vakabulai koya ka vakacerecerei koya, ni sa Kila na Yacaqu. <p><br/>
<p> Ena qai kaci mai, Au, na qai rogo yani vei koya; Au na laki tiko vata kei koya ena gauna ni leqa, Me'u vakabulai koya ka dokai koya. <p><br/>
<p> Au na sotavi koya ena bula balavu, ka vakaraitaka vua na Noqu veivakabulai."<p><br/>
<p> Sa ka vinaka na vakavinavinakataka na Kalou kei na lagata na sere vinaka ki na Yacana Tabu, oi Kemuni sa cecere sara; <p><br/>
<p> Me tukuni na Nomuni yalovinaka ena vei mataka, kei na Nomuni dau dina ena bogi, <p><br/>
<p> E nai yaya ni vakatagi e tini na kena wa, na bitu ni vakatagi kei na api o koya sa rogo vinaka sara. <p><br/>
<p> Oi Kemuni Jiova, sa vakamarautaki au tiko ena vuku ni Nomuni cakacaka, au na gumatua ena cakacaka ni ligamuni. <p><br/>
<p> I Jiova, sa rui cecere na Nomuni cakacaka? Ka sa rui titobu talega na Nomuni vakanananu. <p><br/>
<p> Na tamata lecai ka sa sega ni kila, se na lialia me kila deivaka. <p><br/>
<p> Ni sa tubu bulabula mai me vaka na co na lialia, ka seraka mai na tamata dau caka ca, Sa ka ga me rau vakarusai vakadua. <p><br/>
<p> Sai Kemuni ga Jiova sa cecere ka sega ni mudu. <p><br/>
<p> Sa dina, o ira na Kemuni meca, Jiova. Sa dina o ira na Kemuni meca, era na rusa; o ira kece na daucaka ca era na vakasesei. <p><br/>
<p> Ia, na noqu i leu, o Ni sa laveta me vaka na bulumakau kila; au sa lumuti ena waiwai vou. <p><br/>
<p> Na mataqu talega sa raica na noqu gagadre ena vukudra na kequ meca; na daligaqu sa rogoca na noqu gagadre ena vukudra na tamata ca, o ira sa tu me veivala kei au. <p><br/>
<p> Na yalododonu era na seraka ka bulabula tu ga, me vaka na sitari mai Lepanoni. <p><br/>
<p> O ira kece sa tei ena vale ni Kalou, era na seraka tu ga ena loma ni bai ni Kalou. <p><br/>
<p> E ra na vuavuai tu ga ni ra sa qase mai; Era na bulabula ka lumilumisa, <p><br/>
<p> Me tukuna ni sa rui dodonu sara na Kalou; O koya na vatudei, ka sa sega vua na caka cala.<p><br/>
<p> Sa veiliutaki o Jiova, sa vaka i sulu vakaTui, Sa vauci Koya ena kaukauwa, sa dina, sa tauyavutaki o vuravura ka sa sega ni yavalati rawa.  <p><br/>
<p> Na Nomuni tikotiko Vakaturaga sa ka mai liu sara, o Ni sa lako mai na sega ni mudu.  <p><br/>
<p> I Jiova, sa tubu cake na ualuvu, na ualuvu sa tubu cake mai vakadomoilevu, na ualuvu sa vaka ua levu mai.  <p><br/>
<p> O Jiova sa cecere sara, sa rui kaukauwa mai na rorogo ni wai e vadugu, mai na veiua kaukauwa sara ni wasawasa.  <p><br/>
<p> Sa ka dina sara na Nomuni tukutuku. Na vakatatabu e ganita duadua ga na Nomuni Vale Tabu me sega ni mudu.<p><br/>
<p> I Jiova na Kalou, sa Nomuni na lewa ni veisausaumi, sa kilai yani na Kalou, o Koya sa Nona na veisausaumi! <p><br/>
<p> Mo Ni tucake, na Turaga ni Lewa kei vuravura; me ra sa totogitaki na dokadoka. <p><br/>
<p> I Jiova, me cava soti na kena dede, o ira na daucaka ca, me cava soti na kena dede ni nodra vakacola mua tiko? <p><br/>
<p> Era sa tukuna tiko nai tukutuku, ka vosataka na veivakacacani; o ira kece na daucaka ca era sa dau tukutukuni ira. <p><br/>
<p> I Jiova, era sa wasewasei ira vakalalai na Nomuni tamata, ka vakamavoataki ira na Nomuni votavota. <p><br/>
<p> E ra sa vakamatei na yada kei ira na vulagi, era sa labati na luve ni yali. <p><br/>
<p> E ra sa tukuna tiko ga, "O Jiova sa sega ni raica, se o koya na Kalou i Jekope me kila." <p><br/>
<p> Oi kemudou na tamata lialia ena kedra maliwa na tamata, mo dou kila, oi kemudou talega dou na qai vuku e ni naica? <p><br/>
<p> O Koya sa tea na daliga, me qai sega ni rogoca? O Koya sa bulia na mata, me qai sega ni raica? <p><br/>
<p> O Koya sa vakasalataka na matanitu, me qai sega ni vakadodonutaka? O Koya sa vakavulica na tamata me yalomatua? <p><br/>
<p> O Jiova, sa kila na vakanananu ni tamata, ni ra sa ka wale. <p><br/>
<p> Sa kalouvinaka na tamata o ni sa vakasalataka Jiova, ka vakavulica mai na Nomuni vunau, <p><br/>
<p> Mo Ni solia kina vua na vakacegu ena veisiga ni rarawa, me yacova ni sa keli oti na qara me nodra na tamata ca. <p><br/>
<p> O Jiova ena sega ni biuti ira na Nona tamata, se guilecavi ira na Nona i votavota. <p><br/>
<p> Ia na lewa ena lesu vei ira na yalododonu, o ira sa dodonu sara ena yalodra era na muria. <p><br/>
<p> O cei me na tucake ena vukuqu vei ira na daucaka ca? O cei ena tucake ena vukuqu vei ira sa daucakava na ka vakasisila? <p><br/>
<p> Kevaka ga sa vukei au o Jiova, na yaloqu sa na tiko vakamalua. <p><br/>
<p> Kevaka me'u tukuna mada, "Au sa sika lutu," na Nomuni loloma, Jiova, sa na qai tauri au cake. <p><br/>
<p> Ena loma ni noqu lomaocaoca, na Nomuni veivakacegui sa vakamarautaka na yaloqu. <p><br/>
<p> Me cakacaka yaco tiko beka na kaukauwa ni valavala ca, o koya sa vakasesea nai vakaro vinaka kecega ena nona veitokani kei iko? <p><br/>
<p> Era sa to vata ka bolea na Nona bula na yalododonu, ka vakacacani ira na dra sega ni cala. <p><br/>
<p> Ia, o Jiova sa noqu i Sasabai, na noqu Kalou na vatudei ni noqu i Drodro. <p><br/>
<p> O Koya, ena kauta mai vei ira na nodra cala, ka musuki ira laivi mai na nodra caka cala, o Jiova na noda Kalou, ena musuki ira tani.<p><br/>
<p> Mo ni lako mai me da mai lagasere vei Jiova! Me da kaila ena reki ki vua na Vatudei ni noda vakabulai. <p><br/>
<p> Me da lako mai e Matana ena vakavinavinaka, Me da kaila ena reki vei Koya ena Same. <p><br/>
<p> Ni sai Jiova ga na Kalou Cecere, sa Tui cecere vei ira na viavia kalou. <p><br/>
<p> Sa tu e Ligana na vanua titobu kecega e vuravura; sa tu talega e Ligana na ulunivanua cecere kecega e vuravura. <p><br/>
<p> Sa Nona na wasawasa kecega, ni sa bulia ga o Koya; na Ligana sa bulia na vanua mamaca. <p><br/>
<p> Mo ni lako mai, me da mai lotu vua ka cuva sobu vua; me da mai cuva vei Jiova, o Koya sa buli keda. <p><br/>
<p> Ni sai Koya na noda Kalou, eda sa tamata ni Nona veiwere, ka sipi ena Ligana. Ni kua kevaka o sa via rogoca na domona: <p><br/>
<p> Kakua ni vakaukauwataka na yalomu, me vakataki ira na talaidredre, Me vaka na veisiga ni vakatovotovo ena vanua liwa. <p><br/>
<p> Ena gauna era sa via vakatovolei Au kina o ira na tamamuni, era sa vakadinadinataki Au, e dina ga ni ra sa raica na Noqu cakacaka. <p><br/>
<p> Ena vasagavulu na yabaki, Au sa rarawataki ira nai tabatamata oqo, Au a tukuna, 'O ira na tamata era sa lako sese ena yalodra, era sa sega ni kila na Noqu sala.' <p><br/>
<p> Au sa bubului ena Noqu cudru, 'Era na sega ni curu kina Noqu i vakavakacegu.'"<p><br/>
<p> Dou sere vei Jiova ena sere vou! Me sere vei Jiova o vuravura kecega. <p><br/>
<p> Dou sere vei Jiova, vakacaucautaka na yacana; Kacivaka nai tukutuku vinaka ni Nona veivakabulai ena veisiga yadudua. <p><br/>
<p> Tukuna na Nona lagilagi vei ira na veivanua, Na Nona veivakurabuitaki vei ira na tamata. <p><br/>
<p> Sa levu o Jiova, me vakacerecerei vakalevu. Me rerevaki ena kedra maliwa na Kalou. <p><br/>
<p> Na matakau, sa kalou vei ira na tamata, Io, na Kalou sa bulia na lomalagi. <p><br/>
<p> Na vakarokoroko kei na vakaturaga sa tu ga e Matana, na qaqa kei na totoka sa tu ena Nona Vale Tabu. <p><br/>
<p> Dou solia vei Jiova, oi kemudou na Nona tamata, dou solia vei Jiova na lagilagi kei na kaukauwa. <p><br/>
<p> Dou solia vei Jiova na lagilagi sa ganita na Yacana, dou kauta mai nai soro ka lako mai ki na Nona loma ni bai. <p><br/>
<p> Dou lotu vei Jiova ena totoka ni Nona savasava tabu, me sautanini vua o vuravura taucoko. <p><br/>
<p> Tukuna vei ira na veimatanitu, "Sa veiliutaki o Jiova; sa vakadeitaki talega o vuravura, ena sega ni yavalati rawa; sa na lewai ira vakadodonu na tamata o Jiova." <p><br/>
<p> Me reki o lomalagi, me marau o vuravura me rorogo mai na wasawasa, ena kena levu e taucoko; <p><br/>
<p> Me reki kecega na vanua kei na ka kece sa tu kina. Era na rekireki na veivunikau ni veikau ena matai Jiova. <p><br/>
<p> Ni sa lako tiko mai o Koya, ni sa lako tiko mai o Koya me lewai vuravura. Ena lewai vuravura ena dodonu Ena lewai ira na tamata ena dina.<p><br/>
<p> Sa veiliutaki o Jiova, me reki o vuravura taucoko, me ra marau na veiyanuyanu kecega! <p><br/>
<p> Na o kei na butobuto sa vakavolivoliti Koya, Na dodonu kei na dina, sa yavu ni Nona i tikotiko Vakaturaga. <p><br/>
<p> Sa lako mai Matana na bukawaqa, ka vakamai ira kece na meca, sa tu vakavolivoliti koya. <p><br/>
<p> Na Nona livaliva sa vakararamataki vuravura; Sa sautanini na vanua ni sa raica na rarama. <p><br/>
<p> Sa waicala na veiulunivanua ena matai Jiova Ena matai Jiova, o koya sa lewa na vuravura taucoko. <p><br/>
<p> Na lomalagi sa tukuna na Nona dodonu na Kalou, ka ra sa raica na Nona i ukuuku na tamata. <p><br/>
<p> Me ra sa vakamaduataki o ira sa qarava na matakau ceuceu, mo ni qaravi Jiova, oi kemuni na veikalou lalai. <p><br/>
<p> Sa rogoca o Saioni ka sa marau; Era sa reki na goneyalewa ni Juta, baleta na Nomuni lewa Jiova. <p><br/>
<p> Sai kemuni Jiova, sa cecere sara, sa sega tale e vuravura; o ni sa cecere duadua mai vei ira kecega oqo. <p><br/>
<p> Vei Kemuni sa lomani Jiova, mo ni cata na ca! Sa vakamareqeta na yalodra na Nona tamata o Koya; sa vakabulai ira mai na ligadra na tamata ca. <p><br/>
<p> Na rarama sa cila vua na yalododonu, kei na marau sa nodra o ira sa dodonu sara ena yalodra. <p><br/>
<p> Dou rekitaki Jiova na yalododonu, ka vakavinavinakataka ni dou sa vakananuma na yacana tabu.<p><br/>
<p> Dou lagata vei Jiova na sere vou! Ni sa cakava na veika vivinaka kecega, Na Ligana i matau kei na Ligana tabu sa rawata Vua na qaqa.  <p><br/>
<p> Sa vakaraitaka o Jiova na Nona Veivakabulai; sa vakaraitaka ki na veimatanitu ena matana votu na Nona yalododonu.  <p><br/>
<p> Sa vakananuma na nona yalololoma kei na nona yalodina me aleti Isireli; na nona veivakabulai na Kalou.  <p><br/>
<p> Dou kaikaila ena reki vei Jiova; seretaka na sere, reki vakalevu ka laga sere tikotikoga.  <p><br/>
<p> Sere vei Jiova ena api, na api kei na domo ni same,  <p><br/>
<p> Na biukila kei na domo ni koneti; Dou kaila ena reki ena mata i Jiova na Tui.  <p><br/>
<p> Me rogo vakadomoilevu mai na wasawasa, kei na ka kece sa tu kina;  <p><br/>
<p> Me ra vakasausau mai na veiuciwai ena ligadra, o ira na veidelana me ra reki vata ena mata i Jiova  <p><br/>
<p> Ni sa lako tiko mai o Koya me lewai vuravura, kei ira na kena tamata ena lewa dodonu.<p><br/>
<p> Sa veiliutaki o Jiova; me ra sautanini na tamata! Sa tiko o Koya ena maliwa ni Jerupi. Me yavavala o vuravura!  <p><br/>
<p> Sa cecere o Jiova e Saioni, ka levu o Koya mai vei ira kecega na tamata.  <p><br/>
<p> Me ra vakacerecerei Kemuni kei na Nomuni cecere kei na Yacamuni TaleiOO Ni sa Tabu.  <p><br/>
<p> Na kaukauwa ni Tui e lomana talega na ka dodonu, o Ni sa vakadeitaka na lewa vinaka; o Ni sa vakatulewa vakaidina ka vakadodonu e Jekope.  <p><br/>
<p> Me laveti o Jiova na noda Kalou, me da cuva ena ruku ni YavanaOni sa Tabu ka savasava o Koya.  <p><br/>
<p> O Mosese kei Eroni, e rau sa Nona bete, o Samuela sa dua vei ira sa kaciva na Yacana; era sa kacivi Jiova, ka sa rogoci ira o Koya.  <p><br/>
<p> Sa vosa vei ira ena duru o; era sa maroroya na Nona i tukutuku kei na Nona lewa sa soli vei ira.  <p><br/>
<p> O Ni sa sauma vei ira, Jiova na neimami Kalou; o Ni sa Kalou-Dauveivosoti vei ira, e dina ga ni o Ni sauma vei ira me vaka na ka era cakava.  <p><br/>
<p> Laveti Jiova na noda Kalou, lotu Vua ena Nona ulunivanua Tabu Ni sa ka Tabu o Jiova na noda Kalou.<p><br/>
<p> Dou kaila ena reki vei Jiova oi kemudou na vanua kecega!  <p><br/>
<p> Dou qaravi Jiova ena marau, dou lako mai e Matana ena sere.  <p><br/>
<p> Mo kila ni sa Kalou o Jiova Sai Koya ga sa buli keda, sa sega ni oi keda ga, e da sa Nona tamata ka sipi ni Nona bai.  <p><br/>
<p> Dou curu ki na Nona matamata, ena vakavinavinaka, io, ki na Nona loma ni bai ena sere vou, Dou vakavinavinaka Vua ka vakacaucautaka na Yacana.  <p><br/>
<p> Ni sa vinaka o Jiova, sa sega ni mudu na Nona yalololoma kei na Nona dina sa tu ga kina i taba tamata kecega.<p><br/>
<p> Au na seretaka na yalololoma kei na lewa dodonu, vei Kemuni Jiova au na seretaka na vakavinavinaka.  <p><br/>
<p> Na noqu i tovo, e na matau, me totoka sara, o Ni na lako mai vei au e naica? Au na lako voli ena noqu loma ni vale ena yalo e taucoko.  <p><br/>
<p> Au na sega ni tuvana e dua na ca e mataqu; au sa cata na nodra cakacaka na sa lutu oti; ena sega ni kabiti au.  <p><br/>
<p> Na yalo vakatani ena lako tani vei au; au na sega ni kila na ka vakasisila.  <p><br/>
<p> O koya sa cakacaka vakai loa vua na wekana, Au na vakarusa; O koya sa viavialevu na matana ka sa dokadoka na yalona, Au na sega ni vosota.  <p><br/>
<p> Na mataqu ena tikoga vei ira sa yalodina tiko e vuravura, me ra tiko vata kei Au; O koya sa lako vakadodonu tiko, ena qaravi au.  <p><br/>
<p> O koya sa dauveivakaisini, ena sega ni tiko ena Noqu vale; o koya sa lasulasu tiko, ena sega ni tiko e Mataqu.  <p><br/>
<p> Vakatotolo sara, Au na vakarusai ira na vakasisila ena vanua, Me'u muduka vakadua na caka ca mai na koro nei Jiova.<p><br/>
<p> Mo Ni rogoca na noqu masu Jiova, na noqu tagi me lako yani vei Kemuni. <p><br/>
<p> Mo Ni kua ni vunitaki Kemuni mai vei au ena siga ni noqu rarawa; mo Ni vakarorogo mai ena siga au kaci yani kina, mo Ni rogoci au mai vakatotolo. <p><br/>
<p> Na noqu veisiga sa vesuki oti me vaka na kubou, Na noqu sui kece sa kama oti me vaka na matadravu, <p><br/>
<p> Sa valuti oti na yaloqu ka sa vaka na co sa malai mai, au sa guilecava kina me'u kania na kequ madrai. <p><br/>
<p> Sa rui rogo levu na noqu vutugu, sa lili tiko na suiqu ena kuliqu. <p><br/>
<p> Au sa vaka na belo ena vanua lala, sa vaka talega na lulu ena vanua mamaca. <p><br/>
<p> Au sa davo ka yadra tiko, sa vaka na kakabace ena dela ni vale. <p><br/>
<p> Era sa torovi au mai na meca ena siga taucoko, o ira na dauveibutakoci, era sa yalayala mera caka ca vei au. <p><br/>
<p> Au sa kania tiko na dravusa me vaka na madrai. Sa veiwaki na mequ gunu vata kei na wai ni mata, <p><br/>
<p> Baleta na Nomuni rarawataka na ca kei na Nomuni cudru katakata, o Ni sa laveti au ka viritaki au tani. <p><br/>
<p> Na noqu veisiga sa vaka na yaloyalo sa vakabalavutaki ka sa malai tani me vaka na co. <p><br/>
<p> Oi Kemuni Jiova sa tudei ka sega ni mudu, kei na nanumi ni yacamuni ki nai taba tamata kecega. <p><br/>
<p> Mo Ni tucake ka yalololoma vei Saioni; ni sa kena gauna me tokoni ka totaki, Io, sa kena gauna sara ga oqo. <p><br/>
<p> O ira na Nomuni tamata era sa marautaka na kena veivatu, ka ra sa tokona na kena kuvu ni soso. <p><br/>
<p> Me ra rerevaka kina na Yaca i Jiova na veimatanitu, kei ira kece na tui ni veivanua mera rerevaka na Nomuni Ukuuku. <p><br/>
<p> O Jiova ena tarai Saioni cake tale. O Saioni ena basika ena i Ukuuku i Jiova. <p><br/>
<p> Ena rogoca o Koya na nodra masu na dravudravua, ena sega ni vakawaletaka na nodra masu. <p><br/>
<p> Oqo ena volai tu me baleti ira nai taba tamata ena muri mai, me ra vakacerecerea kina na Kalou, o ira nai taba tamata era na qai basika mai. <p><br/>
<p> Ni sa rai sobu mai o Koya mai na dela ni nona Vale Tabu, mai Lomalagi sa vakaraici vuravura sobu mai na Kalou, <p><br/>
<p> Me rogoca na domodra na kaivesu sa vutugu tiko, me ra sereki o ira sa lesi oti tu me ra vakamatei, <p><br/>
<p> Me kacivaki yani na Yaca i Jiova e Saioni kei na nona vakacaucautaki e Jerusalemi, <p><br/>
<p> Ni ra sa vakasoqoni mai o ira na tamata kei ira na veimatanitu me ra qaravi Jiova. <p><br/>
<p> Sa vakamalumalumutaka o Koya na noqu kaukauwa ena sala, sa vakalekalekataka na noqu veisiga. <p><br/>
<p> Au sa tukuna kina, "Na Noqu Kalou, me'u kakua ni kautani mai na loma ni noqu veisiga. Na Nomuni veiyabaki sa yacova nai taba tamata kecega. <p><br/>
<p> Mai liu sara o Ni sa biuta na yavu kei vuravura, kei na lomalagi sa cakacaka ga ni Ligamuni. <p><br/>
<p> Era na rusa kece, Ia oi Kemuni o Ni na tudei ga, na ka kece era na qase mai me vaka nai sulu, o Ni na veisautaki ira, era na qai veisau. <p><br/>
<p> O Ni sai Koya koya tikoga, na Nomuni veiyabaki ena sega ni oti. <p><br/>
<p> Na luvedra na Nomuni tamata era na vakakuria kei ira na nodra kawa ena vakadeitaki e Matamuni."<p><br/>
<p> Vakacaucautaki Jiova, na yaloqu, kei na ka kecega sa tu e lomamu, mo vakacaucautaka na Yacana Tabu! <p><br/>
<p> Vakacaucautaki Jiova, na yaloqu, kakua ni guilecava na ka vivinaka kecega sa cakava vei iko o Koya: <p><br/>
<p> Sa vosota na nomu caka cala kecega, Sa vakabulai iko mai na kemu mate kecega, <p><br/>
<p> Sa vakabulai iko mai na veivakarusai, Sa vakaisalataki iko ena yalovinaka kei na Nona yalololoma kecega, <p><br/>
<p> Sa vakamamautaka na gusumu ena ka vinaka kecega, o koya oqo sa vakavoutaki tale kina na nomu tubu cake me vaka na ikeli. <p><br/>
<p> Sa cakava na ka dodonu o Jiova kei na lewa dodonu vei ira sa vakabobulataki. <p><br/>
<p> Sa vakatakila vei Mosese na Nona sala, kei na Nonai valavala vei ira na luvei Isireli. <p><br/>
<p> O Jiova sa rui yalololoma ka yalovinaka ka sa cudru vakamalua, sa levu na Nona yalololoma. <p><br/>
<p> Ena sega ni veivala tiko vata kei keda, se cudruvi keda tiko me sega ni mudu. <p><br/>
<p> Sa sega ni cakacaka vei keda me vaka na noda i valavala ca, se vunauci keda me vaka na noda caka cala. <p><br/>
<p> Me vaka sa rui cecere o lomalagi mai ki vuravura, sa vaka kina na Nona yalololoma vei ira sa rerevaki Koya; <p><br/>
<p> Me vaka mai nai cabecabe ki nai dromudromu sa vaka kina, na Nona vakayawataka na noda caka cala mai vei keda. <p><br/>
<p> Me vaka sa lomana na luvena e dua na tama, sa lomani ira vakakina o ira sa rerevaki Koya. <p><br/>
<p> Sa kila vinaka o Koya na keda i bulibuli Sa kila o koya ni da sa kuvu ni soso ga. <p><br/>
<p> Io, na tamata, na nona siga sa vaka ga na veisiga ni co; sa vaka ga na vei senikau ni vanua, era seraka tu. <p><br/>
<p> Sa liwa ga yani na cagi, sa yali tale, Sa guilecavi tale na vanua e toka kina. <p><br/>
<p> Ia, na yalololoma i Jiova sa ka mai na sega ni mudu ki na sega ni mudu ki vei ira sa rerevaki Koya, kei na Nona yalododonu vei ira na luvedra na luvedra, <p><br/>
<p> Vei ira sa maroroya na Nona veiyalayalati, Vei ira talega sa nanuma ka cakava sara na Nona i vakaro. <p><br/>
<p> O Jiova sa vakadeitaka na Nona i tikotiko Vakaturaga mai lomalagi, na Nona matanitu sa veiliutaki ena ka kecega. <p><br/>
<p> Dou vakacaucautaki Jiova, oi kemudou na Nona agilosi, oi kemudou sa levu sara na nomudou kaukauwa, dou sa muria na Nona vosa, dou sa vakaio kina domo ni Nona vosa. <p><br/>
<p> Dou vakacaucautaki Jiova, oi kemudou na Nona soqoni levu, kemudou na Nona daucakacaka, oi kemudou sa dau vakalomavinakataki koya. <p><br/>
<p> Mo ni vakacaucautaki Jiova, oi kemuni kece na Nona cakacaka ena vanua kecega ni Nona matanitu. Na yaloqu mo vakacaucautaki Jiova!<p><br/>
<p> Mo vakacaucautaki Jiova, na yaloqu! Jiova na noqu Kalou, o Ni sa rui levu o Ni sa vakaisulu ena vakaturaga kei na dokai. <p><br/>
<p> O Ni sa ubi Kemuni ena rarama me vaka ena i sulu, o Ni sa dodoka yani na lomalagi me vaka nai sulu latilati. <p><br/>
<p> O Ni sa vakadavora na i kaso ni Nomuni taba ni vale e cake ena wai; o Ni sa cakava na veio me Nomuni kareti, o Ni sa lako voli ena veitaba ni cagi, <p><br/>
<p> O Ni sa cakava me yalo na agilosi, o ira na Nomuni, era sa bukawaqa caucaudre. <p><br/>
<p> O Ni sa vakadavora na yavu kei vuravura Me kua ni yavalati rawa ka sega ni mudu, <p><br/>
<p> O Ni sa ubia ena titobu me vaka nai sulu, Na wai era sa tucake tu ena dela ni ulu ni vanua. <p><br/>
<p> E na Nomuni veivunauci era sa dro yani, E na domo ni nomuni kurukuru era dro yani kina vakatotolo. <p><br/>
<p> Era sa lako sivia yani na veiulunivanua; era lakova sobu na veibuca, ki na vanua o Ni sa yavutaka vei ira. <p><br/>
<p> O Ni sa biuta na i yalayala me ra kakua ni lakova sivia, me ra kakua ni lesu tale ka ubi vuravura. <p><br/>
<p> Sa tala nai vurevure ki na veibuca, ka sa drodro yani ki na vei delana. <p><br/>
<p> E ra sa solia na wai ni gunu vei ira kece na manumanu ni vanua; sa sotavi na nodra kanakana kece na Asa era kila tu. <p><br/>
<p> Mai vei ira, era sa vakaitikotiko kina na manumanu vuka; era sa sere tiko ena veitabanikau. <p><br/>
<p> Sa vakasuasuataka o Koya na veidelana main na tabana e cake ni Nona i tikotiko; o vuravura sa vakamarautaki ena Vua ni Nomuni cakacaka. <p><br/>
<p> Sa vakavuna na co me tubu, me baleti ira na bulumakau kei na kakana draudrau me baleta na tamata cakacaka, me rawa ni kauta mai kina na kakana mai na qele, <p><br/>
<p> Na waini talega me vakamarautaka na tamata, Na waiwai me vakalumisataka na matana, Na madrai me vakataucokotaka na yalo ni tamata. <p><br/>
<p> Na veivunikau i Jiova sa sinai ena wai, Na sitari ni Lepanoni e a tea o Jiova, <p><br/>
<p> E ra sa vakasova kina na manumanu vuka; E ra sa vakavale kina na tuivuci levu. <p><br/>
<p> Na veidelana cecere, sa nodra na me kila; Na kena bari ni savu, sa nodra i vakaruru na manumanu ni veivatu. <p><br/>
<p> Sa lesia na veigauna me nona na vula, Na matanisiga talega na gauna me dromu kina. <p><br/>
<p> O Ni sa cakava na butobuto, ena veibogi, me ra dauveilakoyaki kina na manumanu. <p><br/>
<p> Sa tagica na laione gone na kena kakana, ka vakasaqara na kena mai vua na Kalou. <p><br/>
<p> Ni sa cadra na siga, era sa vakasoqoni vata mai ka davo ena nodra dui qara. <p><br/>
<p> E ra sa dui lako na tamata, me ra cakava na nodra cakacaka me yacova ni sa karobo mai. <p><br/>
<p> I Jiova, sa vakavuqa na Nomuni cakacaka, sa caka kece oqo ena Nomuni yalomatua. Sa sinai o vuravura ena ka o ni taukenaO <p><br/>
<p> Na wasawasa levu ka raba oqo, sa tu kina e levu na ka, na veika bula e lelevu kei na veika e lalai. <p><br/>
<p> Era sa soko voli kina na vei waqa lelevu, Era sa dau qito talega kina na tovuto. O Ni a bulia ga. <p><br/>
<p> E ra sa waraki Kemuni, mo Ni solia vei ira na kedra ena kena gauna dina. <p><br/>
<p> E ra sa kumuna na ka o ni solia vei ira O Ni sa dolavi kemuni kei na ligamuni, era sa sinai ena veikavivinaka. <p><br/>
<p> Kevaka, o Ni sa na vuni tiko, era na leqa; kevaka o Ni na kauta tani na kuvu ni soso. <p><br/>
<p> O Ni sa tala yani na Yalomuni, era sa buli; ka o Ni sa vakavouia nai rairai kei vuravura. <p><br/>
<p> Me tudei ka Sega ni mudu nai ukuuku i Jiova; Me rekitaka tikoga o Jiova na Nona cakacaka. <p><br/>
<p> Ni sa rai yani o Koya ki vuravura, sa yavavala; Ni sa tara yani na veidelana, sa kubou mai. <p><br/>
<p> Au na sere vei Jiova ena noqu gauna kece ni bula; au na vakavinavinaka tikoga vua na noqu Kalou ena noqu veika kece. <p><br/>
<p> Me kamikamica vei Koya na noqu vakanananu; Au na marautaki Jiova. <p><br/>
<p> Me ra vakayali nai valavala ca e vuravura, ka me na yali vakadua na daucaka ca. Na yaloqu! Mo vakacaucautaki Jiova, me vakavinavinakataki o Jiova!.<p><br/>
<p> Io, solia na vakavinavinaka vei Jiova! Kaciva na Yacana; Vakaraitaka na Nona cakacaka vinaka vei ira na tamata kecega! <p><br/>
<p> Sere vua, lagata vua na same; Veitalanoataka kei ira kecega na totoka ni Nona cakacaka! <p><br/>
<p> Nai ukuuku ni Yacana Tabu; o ira sa vakaraici Koya, me reki tiko na yalodra! <p><br/>
<p> Vakaraici Jiova kei na Nona kaukauwa; Vakaraica vakalevu na Matana! <p><br/>
<p> Vakananuma na cakacaka vinaka sa cakava o Koya. Na nona vakaqoroqoroi kei na lewa sa tauca na gusuna, <p><br/>
<p> Kemudou na kawa i Eparama na Nona tamata. Kemudou na luvei Jekope na Nona digitaki! <p><br/>
<p> Sai koya ga o Jiova na noda Kalou; Na Nona lewa sa tu e vuravura taucoko. <p><br/>
<p> Sa nanuma tikoga na Nona veiyalayalati ka sega ni mudu, na vosa sa vakarota oti, ki nai taba tamata e udolu, <p><br/>
<p> Na veiyalayalati sa cakava vei Eparama kei na Nona bubului vei Aisake, <p><br/>
<p> Sa vakadeitaka vei Jekope mei lesilesi, vei Isireli me veiyalayalati e sega ni mudu, <p><br/>
<p> Sa tukuna kina vei iko, "Au na solia na vanua o Kenani, me nodra i votavota na nomu kawa," <p><br/>
<p> Ni ra se lewe lailai tikoga, e lewe lailai sara, ka ra se vulagi kina. <p><br/>
<p> Ni ra sa lako mai na dua na vanua ki na dua tani tale, mai na dua na matanitu ki na dua tale, <p><br/>
<p> Sa sega ni vakatara, me dua e vakacalai ira se vunauci ira ena vukudra, <p><br/>
<p> Ni sa tukuna, "Me kua ni dua e tarai ira ka'u sa lumuta, se, mo vakaleqai ira na Noqu parofita." <p><br/>
<p> Sa kaciva e dua na dausiga levu ni vanua; Sa vakarusa kece nai vurevure ni madrai. <p><br/>
<p> Sa vakatala e dua me liu vei iraO o JosevaO o koya sa volitaki vakabobula. <p><br/>
<p> Era sa vesuki koya vakaukauwa ena senicodo ka vakadavori koya ena vata kaukamea. <p><br/>
<p> Me yacova na gauna sa vakayacori kina na nona vosa, sa vakatovolei koya na vosa i Jiova. <p><br/>
<p> Sa talatala na tui me sereki o koya, na nodra kovana na tamata sa sereki koya me lako. <p><br/>
<p> Sa vakayacori koya me turaga ni nona vale, ka me lewa talega na veika kece e taukena, <p><br/>
<p> Me vakasalataki ira na turaga lalai, ka vakavulica vei ira na nona qase na yalomatua. <p><br/>
<p> O Isireli talega sa lako mai Ijipita, kei Jekope talega sa lako voli ena Vanua nei Ame. <p><br/>
<p> Na Kalou sa vakalewevuqataki ira na Nona tamata, ka era sa cakacaka kaukauwa cake mai vei ira na kedra meca. <p><br/>
<p> Na Kalou sa vukica na yalodra me ra cati ira na Nona tamata, ka me cakacaka vakaveivakaisini vei ira. <p><br/>
<p> Sa talai Mosese na Nona tamata kei Eroni, e sa digitaka. <p><br/>
<p> Era usa cakava na Nona veivakurabuitaki vei ira, kei nai vakatakilakila lelevu ena Vanua nei Ame. <p><br/>
<p> Na Kalou sa tala yani na butobuto me vakabutobutotaka, ka era sa sega ni vuki tani mai na Nona Vosa. <p><br/>
<p> Na Kalou sa vukica na nodra wai me dra, ka vakamatea na kena ika. <p><br/>
<p> Sa sinai na nodra Vanua enaboto, era sa kune sara ena nodra vale na tui. <p><br/>
<p> Sa vosa o Koya, era sa vuka mai na yavusa lago kei na kutu ena nodra vanua taucoko. <p><br/>
<p> Sa vakavuna vei ira n auca matailelevu ka tau bi kei na bukawaqa ena nodra Vanua. <p><br/>
<p> Sa ravuta na nodra vei vaini kei na nodra veilolo, ka era sa tabalesi kecega na taba ni veivunikau ena vanaua. <p><br/>
<p> Sa vosa, era sa lako mai na vodre, na vodre gone era sa sega ni wili rawa, <p><br/>
<p> Era sa kania kece na veidraunikau ni Vanua ka vakacacana na vuata kecega. <p><br/>
<p> Na Kalou talega sa vakarusa na ulumatua ni ka kecega ni vanua, na ulumatua ni nodra kaukauwa kecega. <p><br/>
<p> Sa kauti ira vata mai, kei na koula kei na siliva, ka sa sega ni dua vei ira e malumalumu ena kedra maliwa na Nona tamata. <p><br/>
<p> Sa marau oijipita ni ra sa lako tani, baleta ni sa tarai na Ijipita na rerevaki ira. <p><br/>
<p> Na Kalou sa vakarurugi ira ena o, kei na bukawaqa me vakararamataki ira ena bogi. <p><br/>
<p> Era sa kerekere na tamata, Na Kalou sa qai tala mai vei ira na toa, ka vakamamautaki ira ena madrai mai lomalagi. <p><br/>
<p> Na Kalou sa vosa ki na vatu, ka sa Tacoma mai na wai; sa drodro yani ki na vanua mamaca me vaka na uciwai. <p><br/>
<p> Ni sa nanuma na Kalou na Nona vosa ni yalayala savasava, kei Eparaama na Nona tamata. <p><br/>
<p> Sa kauti ira tani mai na Nona tamata ena reki, o ira na Nona digitaki ena mamarau. <p><br/>
<p> Sa solia vei ira na nodra vanua na kai matanitu tani, ka era sa taukena talega na nodra buno na veimatanitu, <p><br/>
<p> Me rawa ni ra muria kina na Nona i lesilesi ka maroroya na Nona lewa. Me vakacerecerei o Jiova!<p><br/>
<p> Vakavinavinaka vei Jiova Mo vakavinavinakataki Jiova, ni sa rui vinaka o Koya! Sa sega ni mudu na Nona yalololoma. <p><br/>
<p> O cei e rawa ni tukuna na cakacaka levu i Jiova? Se, o cei e rawa ni cavuta na Nona vinaka kece? <p><br/>
<p> Sa kalouvinaka o ira sa maroroya na dodonu kei koya sa cakacaka vakadodonu tiko ena gauna kecega! <p><br/>
<p> Mo Ni nanumi au, Jiova, e na veitotaki o Ni dauvakayacora vei ira na Nomuni tamata; mo Ni sikovi au mai, <p><br/>
<p> Me rawa ni'u raica na vinaka vei ira na Nomuni digitaki, me rawa ni'u rekitaka ka marautaka na Nomuni matanitu, me rawa ni'u marau vata kei ira na Nomuni i votavota. <p><br/>
<p> Keimami sa i valavala ca vata kei ira na tamai keimami, Keimami sa cakava na ka ca kecega, Keimami sa kitaka tiko ga na ka vakasisila. <p><br/>
<p> O ira na tamai keimami mai Ijipita, era sa sega ni kila na Kemuni qoroi; Era sa sega ni nanuma na levu ni Nomuni yalololoma; Era sa talaidredre e wasawasaOna Wasawasa Damudamu. <p><br/>
<p> E dina sa vakabulai ira ena vuku ni Yacana me rawa ni kilai kina na Nona kaukauwa levu. <p><br/>
<p> Sa vunauca na Wasawasa Damudamu, ka sa mamaca mai, sa qai liutaki ira ena vanua titobu me vaka ga ena vanua liwa. <p><br/>
<p> Sa vakabulai ira mai na ligai koya sa cati ira, ka voli ira lesu mai na ligadra na kedra meca. <p><br/>
<p> Sa luvuci ira na meca na wai, ka sa sega ni dua e bula rawa. <p><br/>
<p> E ra sa qai vakabauta na Nona vosa; Ka lagata na vakavinavinaka vua. <p><br/>
<p> Era sa qai guilecava tale na Nona cakacaka, era sa sega ni waraka na Nona i vakasala! <p><br/>
<p> Na nodra dodomo ca sa levu ena vanua liwa, era sa vakatovolea vaka ca na Kalou ena vanua dravuisiga. <p><br/>
<p> Sa solia vei ira na ka era sa vinakata, ia, sa tala na lila ki na yalodra. <p><br/>
<p> Ni ra sa lomacataki Mosese ena nodra keba, Kei Eroni na tamata ni Kalou. <p><br/>
<p> Sa dalaga na qele, ka sa tilomi Deceni, ka sa ubi ira nai to nei Epirami. <p><br/>
<p> Sa waqa vakasauri na buka ena kedra maliwa, Na yameyame sa vakamai ira na tamata vakasisila. <p><br/>
<p> Sa vakacabori na luve ni bulumakau mai Orepi ka cuva ki na matakau. <p><br/>
<p> E ra sa veisautaka nai ukuuku ki na bulumakau sa kana co. <p><br/>
<p> Era sa guilecava na Kalou na nodra i vakabula. O Koya sa cakava na veika lelevu mai Ijipita, <p><br/>
<p> Na cakacaka mana ena vanua o Ame kei na veika matalia ena Wasawasa Damudamu. <p><br/>
<p> Sa tukuna kina o Koya ni na vakarusai ira, me a sega ni tucake o Mosese na Nona digitaki ena vuku ni duidui, me vakagolea tani na Nona cudru, ke a vakarusai ira dina. <p><br/>
<p> Era sa cata na vanua vinaka; era sa sega ni vakabauta na Nona vosa, <p><br/>
<p> Era sa vosa kudrukudru ena nodra vale lalai, era bese ni rogoca na domo i Jiova. <p><br/>
<p> Sa laveta na ligana ena bubului me vuaviritaki ira ena vanua liwa, <p><br/>
<p> Me tauri vakaukauwa na luvedra mai na veivanua, ka me na vakasesei ena vanua. <p><br/>
<p> Era sa laki tu vata kei Peali mai Peori, ka kania nai madrali ni vei ka sa mate oti. <p><br/>
<p> Era sa vakacudrui Koya, ena nodra i valavala, ka sa tarai ira kina na mate ca. <p><br/>
<p> Sa tucake o Finaisi me vukei ira, ka sa tu vakadua na mate. <p><br/>
<p> Sa wili kina vei koya me yalo dodonu ki nai tabatamata kecega. <p><br/>
<p> Era sa vakacudrui Koya talega ena wai ni veileti, ka sa vaka yalocataki Mosese ena vukudra; <p><br/>
<p> Baleta, ni ra sa vuki tani mai vua na Yalo ni Kalou, o koya oqo sa vosa kina vakaukauwa vei ira ena gusuna. <p><br/>
<p> Era sa sega ni vakarusai ira na tamata, me vaka sa vakarota vei ira o Koya, <p><br/>
<p> Era sa veimaliwai vata kei ira na matanitu tani ka vulica na nodra i valavala; <p><br/>
<p> Era sa qarauna na nodra matakau, ka ra sa vesuki kina. <p><br/>
<p> Sa yaco sara me ra vakacabora na luvedra tagane kei na luvedra yalewa vua na tevoro, <p><br/>
<p> Era sa vakadavea na dra sa sega cala. Na dra ni luvedra tagane kei na luvedra yalewa, o koya era a vakacabora vua na matakau mai Kenani; sa vakacacani kina na vanua ena dra. <p><br/>
<p> Era sa vakacalai ga ena ka era sa kitaka. Era sa volitaki ira ga ena nodra i valavala. <p><br/>
<p> Sa waqa kina na cudru ni Kalou, vei ira na Nona tamata, ka sa cati ira na Nona i votavota. <p><br/>
<p> Era sa soli ki na ligadra na kai matanitu tani ka ra sa lewai mai vei ira na kedra meca. <p><br/>
<p> Era sa vakasaurarataki ka vakabobulataki ena ligadra na meca. <p><br/>
<p> Sa vakavuqa na nodra lomani mai vua na Kalou, era sa vuki tani ga mai vua ena nodra dau bose, era sa vakamalumalumutaki ga ena vuku ni nodra ca. <p><br/>
<p> Sa dina, sa nanumi ira ena nodra rarawa, ni sa rogoca na nodra masu Vua; <p><br/>
<p> Ena vukudra sa nanuma kina na Kalou na Nona vosa ni veiyalayalati, ka sa kabiti ira me vaka na levu ni Nona yalololoma. <p><br/>
<p> Era sa dau vakamenemenei mai vei ira sa vakasaurarataki ira. <p><br/>
<p> Mo Ni vakabulai keimami Jiova, na neimami Kalou, me keimami kautani mai vei ira na matanitu tani, me keimami la'ki solia na vakavinavinaka ki na Yacamuni Tabu, ka qaqa ena vakacerecerei Kemuni. <p><br/>
<p> Me vakacaucautaki o Jiova na Kalou kei Isireli, mai na sega ni mudu ki na sega ni mudu! Me ra tukuna kece na tamata Emeni! Sa Cecere o Jiova!<p><br/>
<p> Mo vakavinavinaka vei Jiova, ni sa rui vinaka o Koya! Na Nona yalololoma sa tudei ka sega ni mudu. <p><br/>
<p> Me ra tukuna na veivakabula i Jiova, o ira sa vakabulai ira mai na liga ni meca, <p><br/>
<p> O ira sa vakasoqoni vata mai ki na vanua, mai na Tokalau ki na Ra, mai na Vualiku talega ki na Ceva. <p><br/>
<p> E ra sa vakasaqaqara ena vanua liwa; era sa sega ni kunea e dua na koro me ra tiko kina. <p><br/>
<p> Era viakana ka viagunu, sa ciba na yalodra e lomadra. <p><br/>
<p> Era sa tagi vua na Kalou ena nodra rarawa, Sa vakabulai ira mai na nodra dredre. <p><br/>
<p> Sa qai liutaki ira vakadodonu ena sala me ra lako ki na koro me ra tiko kina. <p><br/>
<p> Me ra vakavinavinaka kina vei Jiova o ira na tamata ena vuku ni Nona vinaka, Kei na Nona cakacaka vinaka, vei ira na luve ni tamata! <p><br/>
<p> Ni sa sotava na yalo sa gagadre tiko, Ka vakatawa na yalo sa viakania tiko na veika vivinaka. <p><br/>
<p> O ira sa tiko ena butobuto, ena yaloyalo ni mate, ka vesuki vakararawa ena senidodo. <p><br/>
<p> Baleta ni ra vuki tani, mai na vosa ni Kalou, ka bese ni muria na Nona i vakasala o Koya sa cecere saraO <p><br/>
<p> O koya oqo, sa vakabobulataka na yalodra ena oca ni cakacaka. Era sa bale sobu ka sa sega e dua me veivuke. <p><br/>
<p> Era sa qai kaci vua na Kalou ena nodra rarawa. Sa qai vakabulai ira ena nodra leqa. <p><br/>
<p> Sa kauti ira tani mai na butobuto kei na i yaloyalo ni mate sa musuka na kedra i vesu vakalalai. <p><br/>
<p> Me vakavinavinaka kina na tamata vei Jiova ena vuku ni Nona vinaka kei na Nona cakacaka vinaka vei ira na luve ni tamata! <p><br/>
<p> O Jiova sa basuka na matamata varasa, ka taya rua na bai kaukamea. <p><br/>
<p> Era sa lialia ena vuku ni nodra talaidredre, era sa vakacacani ena vuku ni nodra ka vakasisila. <p><br/>
<p> Na yalodra sa gadreva na kakana kecega, ka sa kauti ira voleka ga ki na matamata ni mate. <p><br/>
<p> Era sa qai tagi vei Jiova mai na nodra rarawa, sa qai vakabulai ira o Koya mai na nodra leqa kecega. <p><br/>
<p> Sa tala na Nona vosa, ka sa vakabulai ira ka vakagalalataki ira mai na veivakarusai. <p><br/>
<p> Me ra vakavinavinaka kina na tamata vei Jiova ena vuku ni Nona vinaka kei na Nona cakacaka vinaka vei ira na luve ni tamata! <p><br/>
<p> Me ra vakacabora nai soro ni vakavinavinaka, ka tukuna na vinaka ni Nona cakacaka vinaka ena reki vakaidina. <p><br/>
<p> O ira sa veilakoyaki ena waqa, ka caka bisinisi ena wasawasa levu, <p><br/>
<p> Era sa raica na cakacaka i Jiova kei na Nona vinaka ena vanua titobu. <p><br/>
<p> Sa vakarota me tubu mai na cagi kaukauwa, me vakatubura mai na ua ni wasawasa. <p><br/>
<p> Era tubu cake ki lomalagi, era lako sobu tale ki na titobu; sa waicala na yalodra baleta na nodra leqa. <p><br/>
<p> Era lako vaka ka vaka, ena ceba me vaka na tagane mateni, era sa yacova sara na kenai yacoyaco. <p><br/>
<p> Era sa qai tagi vei Jiova mai na nodra leqa, sa qai kauti ira tani mai na nodra leqa o Koya. <p><br/>
<p> Sa vakamaravutaka na cagi, me sa malumu kina na kena ua. <p><br/>
<p> Era sa qai marau baleta ni ra sa tiko malua; Sa qai tuberi ira o Koya ki na vanua era sa gadreva. <p><br/>
<p> Io, me ra vakavinavinaka kina vei Jiova o ira na tamata, ena vuku ni Nona vinaka, kei na totoka ni Nona cakacaka! <p><br/>
<p> Me ra laveti Koya talega ena i soqosoqo levu ni tamata, ka vakacerecerei Koya ena nodra soqoni vata na qase. <p><br/>
<p> Sa vukica o Koya na veiuciwai me vanua dravuisiga, kei na veimataniwai me vanua mamaca; <p><br/>
<p> Na vanua vuavuai me vanua lala ena vukudra na vakasisila sa tiko kina. <p><br/>
<p> Sa vukica tale na vanua dravuisiga, me sinai kina na wai, kei na vanua mamaca me mata ni wai vinaka. <p><br/>
<p> Sa biuti ira kina na via kana me ra tiko kina. Ka tara e dua na koro me nodra i tikotiko, <p><br/>
<p> Me ra kakaburaki ka tea na were ni vaini, me vuavuai kina na tamamusuki. <p><br/>
<p> Sa vakasaututaki ira, ka vakalewevuqataki ira sara; sa sega ni vakatara me lailai na kena manumanu. <p><br/>
<p> Ni ra sa vakalewelailaitaki ka vakalolovirataki ena veivakasaurarataki, veivakamavoataki kei na rarawa, <p><br/>
<p> Sa sova na beci vei ira na kena cauravou, ka vakavuna na nodra veilakoyaki ka sese voli ena lekutu; <p><br/>
<p> Io, sa vakatikori ira e cake na dravudravua, me ra yawa mai na veika rarawa, ka sa vakayacori ira na veiwekani mera lako vata. <p><br/>
<p> E ra sa raica o ira na yalododonu, ka ra sa marau, era sa galu ga na tamata vakasisila. <p><br/>
<p> O ira sa yalomatua, era na vakaraica na ka oqo, ka era na kila deivaki ni sa yalovinaka o Jiova.<p><br/>
<p> Na Kalou, na yaloqu sa dei tiko: Au na sere ka vakavinavinaka tiko, io, ena noqu i ukuuku. <p><br/>
<p> Dou yadra mai, na soliteri, na api! Au na vakayadrata na kida ni mataka. <p><br/>
<p> Au na vakacerecerei kemuni Jiova, ena kedra maliwa na tamata, au na seretaka na vakavinavinaka vei Kemuni ena kedra maliwa na veimatanitu. <p><br/>
<p> Na Nomuni yalololoma sa rui cecere ka sivia sara na lomalagi, na Nomuni dina sa sivia sara na vei o. <p><br/>
<p> O Ni sa cecere Jiova, sa sivia na lomalagi. Na Nomuni ukuuku sa uasivia na vuravura; <p><br/>
<p> Me rawa ni vakagalalataki na Nomuni daulomani Mo Ni rogoci au, na Ligamuni i matau me ia tiko na veivakabulai. <p><br/>
<p> Sa vosa na Kalou ena Nona savasava Tabu; "Au na reki tikoga; Au na wasei Sikeni, Au na vakarautaka na Buca mai Sakoca. <p><br/>
<p> Sa Noqu o Kiliati; Sa Noqu o Manasa; O Efereimi nai sala ni Uluqu; O Juta sa dau solia na Noqu lewa. <p><br/>
<p> O Moapi sa dau savata na Noqu kuro; Kei Itomi me raica na Noqu i vava; Au na qaqa ena vuku i Filisitia." <p><br/>
<p> O cei ena kauti Au ki na koro kaukauwa? O cei ena liutaki Au ki Itomi? <p><br/>
<p> Sa sega beka ni Oi Kemuni ga, na Kalou? Oi Kemuni ga, na Kalou, sa sega ni lako vata kei ira na mataivalu? <p><br/>
<p> Mo Ni solia vei keimami na veivuke, ni sa ka wale na veivuke ni tamata. <p><br/>
<p> Ena vuku ni Kalou, eda na gugumatua Ni sai Koya ga sa butuki ira sobu na keda meca.<p><br/>
<p> Mo Ni kakua ni galu tiko, na Kalou ni noqu vakavinavinaka! <p><br/>
<p> Era sa vosa tiko na tamata vakasisila, Era sa vosa tiko na tamata dauveivakaisini. Era sa vosa vakacacataki au tiko ena yame lasulasu. <p><br/>
<p> Era sa vakavolivoliti au tiko ena vosa ni veicati, era sa veivala tiko kei au, ni sa sega na vuna. <p><br/>
<p> Mei sau ni noqu loloma, era sa beitaki au, io, au sa soli au tikoga, ki na masu. <p><br/>
<p> O koya oqo, era sa sauma vei au na ca mai na vinaka, na veicati mai na veilomani. <p><br/>
<p> Me lewai koya e dua na tamata ca, Me dua na dauveibeitaki me tu ena yasana i matau. <p><br/>
<p> Ni sa lewai, me kilai ni sa cala, me sa valavala ca tale na nona masu. <p><br/>
<p> Me lekaleka na nona veisiga, ka me dua tale e taura na nona i tutu. <p><br/>
<p> Me ra luveniyali na luvena, ka me sa yada na watina. <p><br/>
<p> O ira na luvena, me ra sa gone vakaloloma ka daukerekere; me ra sa dauvakasaqaqara ena vanua sa sega kina. <p><br/>
<p> Me sa vesuki kece na nona i yaya mai vei ira na dauveivoli, kei ira sa lako tu, me ra tauca na vua ni ka sa oca kina o koya. <p><br/>
<p> Me kua ni dua e solia na loloma vei koya se me dua e totaki ira na luvena era luveni yali. <p><br/>
<p> Me ra musuki tani na nona kawa, mai na veitabatamata kecega ka me bokoci tani talega na yacadra. <p><br/>
<p> Me nanuma tikoga o Jiova na nodra caka cala kece na nodra qase, nai valavala ca talega nei tinana me kua ni boko laivi. <p><br/>
<p> Me ra sa tiko ga ena matai Jiova, ka me sa tagutuva vakadua o Koya na kena vakanananu e delai vuravura; <p><br/>
<p> Baleta ni sa sega ni vinakata me vakaraitaka na yalololoma, ia, sa vakasaurarataki ira ga na dravudravua kei na vakaloloma, me yacova mada ga na nodra vakamatei na yalomalumalumu. <p><br/>
<p> Me vaka ni sa rekitaka o koya na ruru me lako tale mai vei koya; ni sa sega ni rekitaka nai veivakalouvinakataki, io, me sa ka e yawa sara mai vua. <p><br/>
<p> Ni sa vakaisulutaki koya ena ruru me vaka na kote, io, me sa curuma na yagona me vaka na wai, io, me vaka na waiwai ki na nona sui. <p><br/>
<p> Me vakakina vei koya, me vaka na kote sa ubi koya taucoko, me vakatalega na beleti sa vesuki koya dina tiko ga. <p><br/>
<p> Me sai koya oqo na Nona veisausaumi o Jiova vei ira sa dau ruru vei au, kei ira sa dau vosavosa ca vei au. <p><br/>
<p> Ia, vei Kemuni na Kalou o Jiova, mo Ni cakacaka vei au ena vuku ni Yacamuni; sa rui vinaka na Nomuni yalololoma, mo Ni sereki au. <p><br/>
<p> Au sa rui dravudravua ka vakaloloma, Sa mavoa tiko na yaloqu e lomaqu. <p><br/>
<p> Au sa yali me vaka e dua nai yaloyalo ni tamata ni sa kala na siga: au sa cagina yani me vaka na vodre. <p><br/>
<p> Sa malumalumu na duruqu ena lolo, ka'u sa lila mai. <p><br/>
<p> Au sa vakalialiai mai vei ira sa raici au, era sa kuretaka na uludra. <p><br/>
<p> Mo Ni vukei au Jiova na Noqu Kalou! Mo Ni vakabulai au me vaka na Nomuni yalololoma, <p><br/>
<p> Me ra kila, ni sa cakacaka tiko oqo na ligamuni  ni sai Kemuni Jiova sa cakava oqo! <p><br/>
<p> Me ra ruru o ira, ia oi Kemuni Mo ni veivakalouvinakataki; ni ra sa tucake, me ra kune madua, ia, me reki tiko ga na Nomuni tamata. <p><br/>
<p> O ira sa beitaki au tiko, me ra vakaisulu ena madua, me ra sa vakaisulutaki ira ena ka beci, me vaka na salusalu. <p><br/>
<p> Na gusuqu ena vakavinavinaka tiko ga vakalevu vei Jiova, io, au na vakavinavinaka tikoga vua ena kedra maliwa na lewevuqa. <p><br/>
<p> E na tucake tu o Koya ena ligana i matau na dravudravua. Me Vakabulai koya.<p><br/>
<p> Sa tukuna o Jiova, vua na noqu Turaga, "Mai dabe ena Ligaqu i matau, me yacova ni ra sa i butubutu ni Yavamu na kemu meca."  <p><br/>
<p> E na vakatala o Jiova nai titoko ni Nomuni kaukauwa mai Saioni. Vakatulewa ena kedra maliwa na kemu meca!  <p><br/>
<p> O ira na Nomuni tamata era sa soli ira mai ena siga ni Nomuni veiliutaki; ena totoka ni Nomuni savasava, mai na kete sa vakasucuma e dua na mataka.  <p><br/>
<p> Sa yalataka o Jiova, ena sega ni vakadredretaka, "O ni sa bete levu, me sega ni mudu, me vaka nai lesilesi i Melekisateki."  <p><br/>
<p> O Jiova sa tiko e Ligamuni i matau; Ena vakamatei ira na tui ena siga ni Nona cudru.  <p><br/>
<p> Ena lewai ira na veimatanitu, Ena vakasinaita na vanua ena yago ni tamata mate  <p><br/>
<p> Ena vakamatei ira nai liuliu ni vei matanitu.  <p><br/>
<p> Ena gunu ena mata ni wai ena tutu ni sala; o koya oqo ena laveta cake o Koya na i liuliu.<p><br/>
<p> Me vakavinavinakataki o Jiova! Au na vakavinavinakataki Jiova ena yaloqu taucoko, ena noda soqo na dodonu sara e lomadra, e nai soqosoqo levu. <p><br/>
<p> Sa levu na cakacaka i Jiova, Era sa vakasaqara o ira kecega sa taleitaka. <p><br/>
<p> Sa dokai ka qoroi na Nona cakacaka, na Nona yalododonu sa tudei ka sega ni mudu. <p><br/>
<p> Sa cakava na Nona cakacaka vinaka, me dau nanumi; sa rui vinaka na Kalou ka sa sinai ena yalovinaka. <p><br/>
<p> Sa solia na kakana vei ira sa rerevaki koya; ka sa dau nanuma tikoga na Nona vosa ni yalayala. <p><br/>
<p> Sa vakaraitaka vei ira na Nona tamata na kaukauwa ni Nona cakacaka, ni sa solia vei ira nai votavota ni veimatanitu. <p><br/>
<p> Na cakacaka ni Ligana sa dina ka dodonu; Sa dina kecega na Nona i vakaro. <p><br/>
<p> E ra sa tudei, me tu ga ka sega ni mudu. Era sa caka ena dina kei na dodonu sara. <p><br/>
<p> Sa vakatala na veivakabulai vei ira na Nona tamata; Na Tabu kei na Taleitaki sa Yacana dina. <p><br/>
<p> Na rerevaka na Kalou sa vuni vuku; na yalomatua sa nodra o ira sa muria na Nona vosa. Na Nona cecere sa tudei ka sega ni mudu.<p><br/>
<p> Dou vakavinavinaka vei Jiova! Sa kalouvinaka na tamata sa rerevaki Jiova, o koya sa rekitaka vakalevu tiko na Nona vosa. <p><br/>
<p> Era na gugumatua na nona kawa e vuravura; era na vakasaututaki na nodra kawa na tamata sa dodonu sara. <p><br/>
<p> Na i yau kei na sautu, ena tu ga e nona vale, Na nona yalododonu ena tu ga ka sega ni mudu. <p><br/>
<p> Ena cadra na rarama mai na butobuto vei ira na yalododonu; sa dau lomasoli, ka yalovinaka ka sa dau caka dodonu. <p><br/>
<p> Na tamata vinaka sa dau caka vinaka ka dau solia na ka; sa dau raica vakamatau na ka e cakava. <p><br/>
<p> Sa dina, ena sega ni yavalati rawa; era na nanumi tikoga na yalododonu me sega ni mudu. <p><br/>
<p> Ena sega ni rerevaka na ca ni sa yaco mai; Sa dei tiko na yalona, ni sa vakararavi tiko vei Jiova. <p><br/>
<p> Sa taucoko na yalona, sa sega ni rere, me yacova ni sa raica na ka sa gadreva na yalona vei ira na kena meca. <p><br/>
<p> Sa dui biubiuta o Koya, sa dau solisoli vei ira na dravudravua; sa tudei ka sega ni mudu na Nona yalododonu; ena basika cake na Nona totoka kei na Nona dokai. <p><br/>
<p> Era na raica na tamata ca, ka na rarawa kina; ena vakase bati ka yali yani; na ka e gadreva na tamata ca ena sega ni yaco.<p><br/>
<p> Dou vakavinavinaka vei Jiova! Oi kemudou na Nona tamata; dou vakavinavinaka vua, dou vakavinavinakataka na yaca i Jiova!  <p><br/>
<p> Dou vakacaucautaka na Yaca i Jiova, mai na gauna oqo ka yacova na gauna kecega!  <p><br/>
<p> Mai na cadra ni siga ki na kena dromu me vakavinavinakataki tikoga na Yaca i Jiova.  <p><br/>
<p> Sa levu o Koya mai vei ira kecega na veimatanitu, na Nona i ukuuku sa sivia na lomalagi.  <p><br/>
<p> O cei sa tautauvata kei Jiova na noda Kalou? O Koya sa tiko ena vanua cecere,  <p><br/>
<p> O cei sa vakamalumalumutaki Koya me rawa ni raica na ka sa tu mai lomalagi kei vuravura talega?  <p><br/>
<p> Sa vakaturi ira cake na dravudravua mai na kuvu ni soso, sa kauti ira cake mai na vakaloloma mai na dravusa,  <p><br/>
<p> Me mai dabe vata kei ira na RavouvouONa Ravouvou ni Nona tamata.  <p><br/>
<p> Sa vakatara me dua na nona vale na marama yada, me vaka e dua na tina sa reki tiko ni sa levu na luvena. Me vakavinavinakataki o Jiova!<p><br/>
<p> Ni sa lako tani mai Ijipita o Isireli, Na vuvale i Jekope mai vei ira na tamata sa duatani na nodra vosa,  <p><br/>
<p> Sa Nona i tikotiko o Juta, Sa Nona o Isireli.  <p><br/>
<p> Sa raica na wasawasa ka dro yani; Sa suka lesu tale na Joritani.  <p><br/>
<p> Sa rika na veiulunivanua me vaka na luve ni me, na veidelana lalai me vaka na luve ni sipi.  <p><br/>
<p> Na cava e yavalati iko wasawasa, me rawa ni o dro kina? O iko Joritani, ena nomu vuki lesu tale?  <p><br/>
<p> O iko ulunivanua e na nomu rika me vaka na luve ni me? Kei iko delana lailai me vaka na luve ni sipi?  <p><br/>
<p> Mo sautanini vuravura ena mata i Jiova, ena mata ni Kalou i Jekope,  <p><br/>
<p> O Koya sa vukica na veivatu me tobu wai, na veivatu qiwa me i vurevure ni wai.<p><br/>
<p> Me kua vei keimami, Jiova, me kua vei keimami, Ki na Yacamuni ga, me soli kina na lagilagi, Me baleta na Nomuni yalololoma, kei na Nomuni dina. <p><br/>
<p> E na cava me ra taroga kina na kai tani, "E vei na nodra Kalou?" <p><br/>
<p> Na neimami Kalou sa tiko mai lomalagi; Sa cakava ga na ka sa vinakata. <p><br/>
<p> Ia, na nodra matakau e siliva ka koula, e ka ga sa bulia na tamata. <p><br/>
<p> Era vakagusuna, ia era sega ni vosa rawa; Era vakamatana, ia era sega ni rai rawa; <p><br/>
<p> Era vakadaligana, ia era sega ni rogo rawa; Era vakaucuna, ia era sa sega ni boi rawa; <p><br/>
<p> Era sa vakaligadra, ia era sa sega ni taura rawa; Era vakayavadra, ia era sa sega ni lako rawa; Se me rorogo na vosa mai na nodra i tagitagi. <p><br/>
<p> O ira sa buli ira, sa vakataki ira ga; Sa vaka kina o ira sa vakabauti ira. <p><br/>
<p> Isireli, mo ni vakararavi vei Jiova, sa nodra i vukevuke, sa nodra i sasabai. <p><br/>
<p> Na vale nei Eroni, vakadinati Jiova, sa nona i vukevuke, sa nona i sasabai. <p><br/>
<p> Oi kemudou sa rerevaka na Kalou, vakadinati Jiova, o Koya na nomuni vukevuke kei na nomuni sasabai. <p><br/>
<p> Sa dau nanumi keda o Jiova; Ena vakalouvinakataki keda; Ena vakalouvinakataki Isireli; Ena vakalouvinakataka na vale i Eroni. <p><br/>
<p> Ena vakalouvinakataki ira sa rerevaki Jiova, io, o ira na qase kei ira na gone. <p><br/>
<p> Me vakalewevuqataki kemuni o Jiova Oi kemuni kei ira na luvemuni. <p><br/>
<p> Me vakavinavinakataki kemuni o Jiova, o Koya sa bulia na lomalagi kei vuravura. <p><br/>
<p> Na lomalagi kei na lomalagi e cake sa nei Jiova, ia, na vuravura, sa solia vei ira na luve ni tamata. <p><br/>
<p> Na mate era na sega ni vakavinavinakataki Jiova, se dua sa lako vei ira na galu. <p><br/>
<p> Ia, Oi keda, eda na vakacaucautaki Jiova, mai na gauna oqo, ka yacova na gauna kecega. Me vakavinavinakataki o Jiova!<p><br/>
<p> Au sa taleitaki Jiova, ni sa rogoca na domoqu, na domo ni noqu kerekere. <p><br/>
<p> E na Nona sa vakarogoca, au na masuti Koya tikoga ena noqu bula taucoko. <p><br/>
<p> Na rerevaki ni mate sa lako siviti au, Na mosi vakararawa kei bulu sa vesuki au; Au sa kune leqa kei na rarawa. <p><br/>
<p> Au sa qai masuta na Yaca i Jiova: "I Jiova, au sa kerei Kemuni, mo Ni vakabulai au!" <p><br/>
<p> Sa rui vinaka o Jiova, ka yalododonu; ia, sa yalololoma na noda Kalou. <p><br/>
<p> O Jiova, sa maroroi ira na yalodina; au a vakamalumalumutaki, ka sa vakabulai au o Koya. <p><br/>
<p> Na yaloqu, mo lesu ki na nomu i vakavakacequ. Na Kalou sa rui levu na Nona vinaka vei iko <p><br/>
<p> O Ni sa vakabula na yaloqu mai na mate; Na mataqu mai na wai ni mata, na yavaqu me kakua ni bale. <p><br/>
<p> Au na lako voli ena mata ni Kalou ena vanua ni bula. <p><br/>
<p> Au sa vakadinata, au sa qai vosa, "au sa vakararawataki vakalevu." <p><br/>
<p> Au sa tukuna ena noqu vakatotolo, "Sa lasulasu kecega na tamata." <p><br/>
<p> Na cava me'u cakava vei Jiova, ena vuku ni cakacaka vinaka sa cakava vei au? <p><br/>
<p> Au na taura na bilo ni bula, ka masuta na Yaca i Jiova. <p><br/>
<p> Au na cakava mada na ka au sa yalayala kina vei Jiova, oqo, ena matadra na tamata kecega. <p><br/>
<p> Sa ka taleitaki ena mata i Jiova, na nodra mate na Nona tamata. <p><br/>
<p> Sa dina Jiova, au sa Nomuni tamata; Au sa Nomuni tamata, na luvena na Nomuni vada; o ni sa sereka na kequ i vesu. <p><br/>
<p> Au na vakacabora vei Kemuni nei soro ni vakavinavinaka, Au na masuta talega na Yaca i Jiova. <p><br/>
<p> Au na cakava mada na ka au sa yalayala kina vei Jiova, oqo, ena matadra na tamata kecega, <p><br/>
<p> E na loma ni bai ni vale i Jiova, ena loma ni koro, io, e Jerusalemi. Mo ni vakavinavinaka vei Jiova!<p><br/>
<p> Mo ni vakavinavinaka vei Jiova, Oi kemuni na kai tani kecega! Mo ni vakavinavinakataki Koya, Oi kemuni na tamata kecega!  <p><br/>
<p> Na nona yalololoma levu kei na dina i Jiova sa rui talei vei keda, kei na dina i Jiova sa tudei ka sega ni mudu. Mo ni vakavinavinaka vei Jiova!<p><br/>
<p> Me vakavinavinakataki o Jiova, ni sa vinaka o Koya! Kei na Nona yalololoma sa tudei ka Sega ni mudu. <p><br/>
<p> Me ra tukuna tikoga na Isireli, "Ni sa tudei ka sega ni mudu na Nona yalololoma." <p><br/>
<p> Me ra tukuna tikoga na vale nei Eroni, "Ni sa tudei ka sega ni mudu na Nona yalololoma." <p><br/>
<p> Me ra tukuna o ira sa rerevaki Jiova, "Ni sa tudei ka sega ni mudu na Nona yalololoma." <p><br/>
<p> Au a kacivi Jiova ena gauna dredre, sa rogoci au o Jiova, ka sa vakadaberi au ena vanua vinaka. <p><br/>
<p> Sa totaki au o Jiova, au na sega ni rere, Na cava ena rawa ni cakava vei au na tamata? <p><br/>
<p> Na Kalou sa tiko ena kedra maliwa sa dau vukei au; o koya oqo au na raica na ka au gadreva vei ira sa cati au. <p><br/>
<p> Sa vinaka na vakararavi vei Jiova, ka ca vei ira na tamata. <p><br/>
<p> Sa vinaka na vakararavi vei Jiova, ka ca, vei ira na ravouvou. <p><br/>
<p> E ra sa vakavolivoliti au na veimatanitu, ia, ena Yaca i Jiova, au na vakarusai ira. <p><br/>
<p> E ra sa vakavolivoliti au, io, era sa vakavolivoliti au, io, ena Yaca i Jiova, au na vakarusai ira. <p><br/>
<p> E ra sa vakavolivoliti au me vaka na oni era sa vakayali me vaka sa kama na vei co; ena Yaca i Jiova, au sa vakarusai ira kina. <p><br/>
<p> Au sa biligi vakaukauwa, me'u bale kina, Ia, o Jiova sa vukei au. <p><br/>
<p> O Jiova sa noqu kaukauwa, ka noqu sere talega, Ka sa yaco me noqu i vakabula. <p><br/>
<p> Na domo ni reki kei na bula sa tiko ena nodra vale laca na yalododonu; na Liga Matau i Jiova sa cakacaka vakadodonu tiko. <p><br/>
<p> Sa laveti na Liga i Matau i Jiova, na Liga i Jiova sa cakacaka vakadoudou tiko. <p><br/>
<p> Au na sega ni mate, au na bula tikoga, Au na tukuna na cakacaka i Jiova. <p><br/>
<p> Sa vakavulici au vakararawa o Jiova, ia sa sega ga ni soli au ki na mate. <p><br/>
<p> Dolava vei au na matamata ni yalododonu; Au na curu kina, au na vakavinavinaka vei Jiova. <p><br/>
<p> Oqo na matamata i Jiova, era na curu kina na tamata yalododonu. <p><br/>
<p> Au na vakavinavinaka vei Kemuni, ni sai Kemuni ga sa rogoci au mai, ka o Ni sa noqu i vakabula. <p><br/>
<p> NA VATU ERA A CATA NA MATAI NI VALE, SA YACO MEI VAKADEI ENA TUTU NI VALE. <p><br/>
<p> Oqo na ka ga e cakava o Jiova, ka sa rui vakaqoroqoroi e matada. <p><br/>
<p> Oqo na siga sa bulia o Jiova, eda na reki ka marau kina. <p><br/>
<p> I Jiova, Mo Ni veivakabulai oqo, au kerea, I Jiova, Mo Ni veivakasaututaki oqo, au kerea. <p><br/>
<p> Sa kalouvinaka o koya sa lako mai ena yaca i Jiova! Keimami sa vakalouvinakataki iko mai na vale i Jiova. <p><br/>
<p> Sa Kalou o Jiova, sa solia vei keda na rarama, dou vauca na i soro ena dali, ena tutu e cake ni cabocabo ni soro. <p><br/>
<p> Sai Kemuni na noqu Kalou, au na vakavinavinaka vei Kemuni; sai Kemuni na noqu Kalou, au na vakacerecerei Kemuni. <p><br/>
<p> Solia na vakavinavinaka vei Jiova, ni sa vinaka ga o Koya! "Ni sa sega talega ni mudu na Nona loloma."<p><br/>
<p> Sa kalouvinaka o ira sa sega ni cala ena sala, ni ra sa lako tiko ena vunau i Jiova! <p><br/>
<p> Sa kalouvinaka o ira sa maroroya na Nona vosa, ka qarai Koya ena yalodra taucoko! <p><br/>
<p> Era sa sega ni cakava e dua na ka ca; ni ra sa lako tiko ena Nona sala. <p><br/>
<p> O Ni sa vakaroti keimami, me keimami maroroya na Nomuni lesilesi. <p><br/>
<p> Me vakadodonutaki mada na noqu i lakolako me'u maroroya kina na Nomuni lesilesi! <p><br/>
<p> Au na sega ni madua kina, ni'u sa vakaraica kece na Nomuni vakaro. <p><br/>
<p> Au na vakacerecerei Kemuni ena yalo e dodonu sara, ni'u sa vulica na dodonu ni Nomuni vakatulewa. <p><br/>
<p> Au na maroroya na Nomuni lesilesi; Mo ni kakua ni biuti au laivi!   <p><br/>
<p> Me vakasavasavataka vakacava na nona sala e dua na gonetagane? Ni sa qarauni koya me maroroya na Nomuni vosa. <p><br/>
<p> Au sa qarai kemuni ena yaloqu taucoko, io, me'u sa kakua ga ni lako tani mai na Nomuni Vakaro! <p><br/>
<p> Na Nomuni vosa au sa vunia ki na lomaqu, me'u kua ni valavala ca kina vei Kemuni. <p><br/>
<p> Mo Ni vakacaucautaki Jiova! Mo Ni vakavulica vei au na Nomuni lesilesi. <p><br/>
<p> Ena tebenigusuqu au sa tukuna oti na veika kece sa lewa na Gusumuni. <p><br/>
<p> Au sa reki tiko e nai valavala ni Nomuni lesilesi, me vaka sa tu vei au nai yau kecega. <p><br/>
<p> Au na vakanananu ki na Nomuni vosa ka na sega ni vakaqitora na Nomuni sala. <p><br/>
<p> Au na vakamarautaki au ena Nomuni lesilesi; au na sega ni guilecava na Nomuni vosa.   <p><br/>
<p> Mo ni caka vinaka vua na Nomuni tamata, me'u bula kina ka maroroya na Nomuni vosa. <p><br/>
<p> Mo ni dolava na mataqu me'u raica rawa kina na veika veivakurabuitaki sa tu ena Nomuni vunau. <p><br/>
<p> Au sa rui vulagi ena vuravura oqo, Mo ni kakua ni vunitaka vei au na Nomuni veivakaro. <p><br/>
<p> Na yaloqu sa kavoro ena gadreva DINA, ena veigauna kecega, na Nomuni lewa dodonu. <p><br/>
<p> Mo Ni vunauci ira na dokadoka kei ira sa rukaki oti, o ira sa lako sese mai na Nomuni vakaro. <p><br/>
<p> Mo Ni kauta tani vei au na veivakalialiai kei na veibeci, ni'u sa maroroya tiko na Nomuni tukutuku. <p><br/>
<p> O ira na turaga lalai era sa dabe ka vosacataki au; ia, na Nomuni tamata, sa vakanananu tu ga ki na Nomuni vakaro. <p><br/>
<p> Na Nomuni tukutuku sa vu ni noqu marau. Ka sa noqu daunivakasala talega.   <p><br/>
<p> Na yaloqu sa kabita na kuvunisoso; Mo ni vakabulabulataki au me vaka na Nomuni vosa. <p><br/>
<p> Au sa vakaraitaka na noqui lakolako, ka o Ni sa sauma vei au; Mo Ni vakavulica vei au na Nomuni lesilesi. <p><br/>
<p> Mo Ni vakavulici au me'u kila vinaka na Nomuni vunau; me'u dau vakanananu tu ki na talei ni Nomuni cakacaka. <p><br/>
<p> Sa waicala na yaloqu ena vuku ni colacola bibi; Mo Ni vakaukauwataki au me vaka na Nomuni vosa. <p><br/>
<p> Mo Ni kauta tani vei au nai valavala ni lasulasu, ka dolava vei au vakayalovinaka na Nomuni vunau. <p><br/>
<p> Au sa digitaka na sala ni dina; na Nomuni lewa dodonu, au sa biuta tu oqo e mataqu. <p><br/>
<p> Au sa kabita na Nomuni tukutuku; I Jiova, mo ni kakua ni vakamaduataki au! <p><br/>
<p> Au na ciciva na sala ni Nomuni vakaro, ni oi Kemuni sa na vakalevutaka ga na yaloqu.   <p><br/>
<p> Mo Ni vakavulica vei au Jiova nai valavala ni Nomuni lesilesi, me'u maroroya kina me yacova nai vakataotioti. <p><br/>
<p> Mo Ni solia vei au na kila vinaka, au na qai maroroya kina vaka vinaka na Nomuni vunau; io, au na muria e yaloqu taucoko. <p><br/>
<p> Mo Ni bulia vei au na sala me'u lako voli kina ena Nomuni vakaro, ni'u sa rui taleitaka vakalevu. <p><br/>
<p> Mo Ni vakota na yaloqu ki na Nomuni tukutuku, ka me kakua ki na kocokoco. <p><br/>
<p> Mo Ni vukica tani na mataqu me kakua ni raica tiko na veika e sega ni yaga, ka vakabulabulataki au ga ki na Nomuni sala. <p><br/>
<p> Mo Ni vakadeitaka na Nomuni vosa vua na Nomuni tamata, ni sa musuki koya oti tu ki na rerevaki Kemuni. <p><br/>
<p> Mo Ni kauta tani na kequ i rogorogo ca ni'u sa sega ni taleitaka, ni sa dina ga na Nomuni lewa dodonu. <p><br/>
<p> Mo Ni kila, ni'u sa gadreva dina na Nomuni vakavuvuli; mo Ni vakabulabulataki au me vaka na Nomuni yalododonu.   <p><br/>
<p> Me lako talega mai vei au na Nomuni yalololoma JiovaOna Nomuni veivakabulai me vaka na Nomuni vosa. <p><br/>
<p> Me dua kina na i sau ni taro vua sa dauveivakalialiai vei au, Ni'u sa vakararavi ki na Nomuni vosa. <p><br/>
<p> Mo Ni kua nai kauta tani na vosa dina mai na gusuqu, ni'u sa vakanuinui tiko ki na Nomuni vakaro. <p><br/>
<p> Au na maroroya tikotikoga na Nomuni vunau me sega ni mudu. <p><br/>
<p> Au na lako ena galala, ni'u sa vakasaqara tiko ga na Nomuni vunau. <p><br/>
<p> Au na tukuna tikoga na Nomuni tukutuku ena matadra na tui, ka'u na sega ni madua kina. <p><br/>
<p> Au na vakamarautaki au ena Nomuni vakaro, o koya au sa dau lomana. <p><br/>
<p> Au na laveta cake na ligaqu ki na Nomuni vakaro, o koya au sa dau lomana, Au na vakanananu tu ga ki na Nomuni lesilesi.   <p><br/>
<p> Mo ni nanuma na vosa ni Nomuni tamata, o koya o ni sa vakavuna kina vei au na vakanuinui. <p><br/>
<p> Oqo na noqu vakacegui ena gauna ni rarawa, ni Nomuni vosa sa solia vei au na bula. <p><br/>
<p> O ira na dokadoka era sa vakavuna na noqu dau vakalialiai, ia, au sa dau sega ni vuki tani mai na Nomuni vunau. <p><br/>
<p> Au sa dau nanuma na Nomuni lewa dodonu mai liu sara, i Jiova, oqo ga au sa dau vakacegui au kina. <p><br/>
<p> Sa tarai au na taqaya, ni ra sa sega ni via muria na Nomuni vunau na tamata ca. <p><br/>
<p> Sa dau noqu sere na Nomuni lesilesi, ena loma ni vale au sa vulagi kina. <p><br/>
<p> Ena veibogi au sa dau nanuma na Yacamuni Jiova, au dau maroroya ga na Nomuni vunau. <p><br/>
<p> Sa noqu tiko oqo, baleta ni'u sa maroroya na Nomuni vunau.   <p><br/>
<p> I Jiova, Oi Kemuni sa noqu i votavota; au sa tukuna oti, ni'u na maroroya na Nomuni vosa. <p><br/>
<p> Au sa masuta na Nomuni veitokoni ena yaloqu taucoko; Mo Ni yalololoma vei au me vaka na Nomuni vosa. <p><br/>
<p> Au sa dau vakananuma na noqu i lakolako, au sa vakagolea ga na yavaqu ki na Nomuni tukutuku. <p><br/>
<p> Au sa vakatotolo ka sega ni vakaberabera me'u maroroya ga na Nomuni vakaro. <p><br/>
<p> Na kedra i vesu nai valavala ca sa vauci au, au sa sega ga ni guilecava na Nomuni vunau. <p><br/>
<p> Ena lomaloma ni bogi, au na tucake ka vakavinavinaka vei Kemuni, ena vuku ga ni Nomuni lewa dodonu. <p><br/>
<p> Au sa nodra i tokani, o ira kecega sa rerevaki Kemuni, kei ira era sa dau maroroya na Nomuni vakavuvuli. <p><br/>
<p> Sa sinai o vuravura ena Nomuni loloma, Jiova; Mo Ni vakavulica vei au na Nomuni lesilesi.   <p><br/>
<p> O Ni sa caka vinaka vua na Nomuni tamata, I Jiova, me vaka na Nomuni vosa. <p><br/>
<p> Mo Ni vakavulica vei au na lewa vinaka kei na kila ka, ni'u sa vakabauta na Nomuni vakaro. <p><br/>
<p> Ni se bera ni dau tarai au na dredre ni bula, au sa dau lewalewai au tu ga, oqo au sa qai maroroya na Nomuni vosa. <p><br/>
<p> O Ni sa rui vinaka ka dau caka vinaka, Mo Ni vakavulica vei au na nomuni tukutuku <p><br/>
<p> O ira na dokadoka era sa tukuna na lasu me baleti au. Ia, au na maroroya na Nomuni vakaro ena yaloqu taucoko. <p><br/>
<p> O ira sa urouro na yalodra, ia, oi au, au sa taleitaka ga na Nomuni vakaro. <p><br/>
<p> Sa yaga ka vinaka me tarai au na dredre ni bula, me rawa ni'u vulica kina na Nomuni lewa dodonu. <p><br/>
<p> Nai vunau mai na Gusumuni e vinaka cake vei au mai na dua na udolu na tikini koula kei na siliva.   <p><br/>
<p> Na Ligamuni sa buli au ka tuli au, Mo Ni solia vei au na loma kasa, me'u vulica kina na Nomuni vakaro. <p><br/>
<p> O ira sa rerevaki kemuni era na marau ni raici au, baleta ni'u sa nuitaka tikoga na Nomuni vosa. <p><br/>
<p> I Jiova, au sa kila ni sa dodonu dina ga na Nomuni lewa, kei na Nomuni dau dina o Ni sa vakatovolei au kina ena ka rarawa. <p><br/>
<p> Na Nomuni yalololoma kei na Nomuni yalovinaka sa yaco me'u vinaka kina, me vaka na Nomuni vosa vua na Nomuni tamata. <p><br/>
<p> Me lako mai vei au na Nomuni yalololoma dina, me'u bula kina; Ni'u sa rui taleitaka dina na Nomuni vunau. <p><br/>
<p> Me ra vakamaduataki na daubeitaki au vakailasu ka cala talega; au sa dau vakanananu tu ga ki na Nomuni vakaro. <p><br/>
<p> O ira sa rerevaki Kemuni, me ra gole mai vei au, o ira sa kila na Nomuni tukutuku. <p><br/>
<p> Me sa sega ni cala na yaloqu me vaka na Nomuni lesilesi, me'u kua ni madua kina.   <p><br/>
<p> Sa malumalumu na lomaqu ki na Nomuni veivakabulai, ia au sa vakanananu tu ga ki na Nomuni vosa. <p><br/>
<p> Na mataqu sa malumu mai ni vakasaqara tiko na Nomuni vosa, au sa taroga kina, ni naica o Ni na vakacegui au kina?" <p><br/>
<p> Au sa vaka na taga ni waini ena kubou ni kama, ia, au sa sega ga ni guilecava na Nomuni lesilesi. <p><br/>
<p> Sa vo beka e vica na veisiga ni Nomuni tamata? O Ni na vakayacora na Nomuni vosa vei ira sa vakacacani au? <p><br/>
<p> O ira na dokadoka era sa kelia na kequ qara, oqori sa sega ni vaka nai vunau. <p><br/>
<p> Na Nomuni vakaro kecega sa dau dina; o ira oqo era sa vakacacani au vakailasu; Mo ni vukei au! <p><br/>
<p> Sa voleka sara ni ra vakaoti au mai vuravura, raica, au na sega ga ni lako tani mai na Nomuni vakasala. <p><br/>
<p> Mo Ni vakabulabulataki au me vaka na Nomuni yalololoma vakaidina, me rawa ni'u maroroya tiko ga kina nai tukutuku mai na Gusumuni.   <p><br/>
<p> Sa tudei ka sega ni mudu Jiova, sa vakadeitaki mai lomalagi na Nomuni vosa. <p><br/>
<p> Na Nomuni dau dina sa tudei ki nai tabatamata kecega; o Ni sa tauyavutaki vuravura ka sa vakarorogo. <p><br/>
<p> Era sa vakarorogo tikoga me vaka na Nomuni veivakaroti, era sa Nomuni dauveiqaravi kecega. <p><br/>
<p> Baleta ga ni'u sa rui taleitaka na Nomuni vunau, e dodonu me'u a sa rusa sara ena noqu vakararawataki. <p><br/>
<p> Au na sega ni guilecava na Nomuni vakaro, ni Kemuni a solia kina vei au na bula. <p><br/>
<p> Au sa Nomuni, mo Ni vakabulai au, ni'u sa vakasaqara na Nomuni vunau. <p><br/>
<p> Era sa waraki au na tamata ca me ra vakarusai au, ia au sa nanuma ga na Nomuni tukutuku. <p><br/>
<p> Au sa raica na vakataudeitaki ni veika kece e taucoko, ia, na Nomuni vakaro sa uasivia na veika kece. <p><br/>
<p> Au sa lomana dina na Nomuni vunau! Sa dau noqu vakanananu ena siga taucoko. <p><br/>
<p> Oi Kemuni, ena Nomuni vakaro, sa vakavuna na noqu yalomatua cake mai vei ira na meca, Ni ra sa tiko ga kei au. <p><br/>
<p> Sa levu na noqu kila vinaka sara mai vei ira kece na qasenivuli; baleta na Nomuni tukutuku sa veika ga au dau vakanananu kina. <p><br/>
<p> Au sa kila na veika sa oti, na veika mai liu sara, baleta ni'u sa maroroya tikoga na Nomuni tukutuku. <p><br/>
<p> Au sa tarova na yavaqu mai na veika kecega e ca, me'u maroroya ga kina na Nomuni vosa. <p><br/>
<p> Au sa sega ni lako tani mai na Nomuni lewa, baleta ni Oi Kemuni ga sa vakavulici au. <p><br/>
<p> Au sa tovolea oti na Nomuni vosa ka sa kamikamica dina, sa kamikamica cake mai na oni ena gusuqu! <p><br/>
<p> Mai na Nomuni vosa, au sa rawata kina na kena kilai deivaki na ka; o koya oqo au sa besetaka kina na veika kecega e lasu.   <p><br/>
<p> Na Nomuni vosa sa cina ki na yavaqu ka sa rarama ki na noqu gaunisala. <p><br/>
<p> Au sa yalataka ka vakadeitaka ni'u na maroroya na Nomuni lewa dodonu. <p><br/>
<p> Au sa vakararawataki vakalevu; Mo Ni vakabulabulataki au, Jiova, me vaka na Nomuni vosa. <p><br/>
<p> I Jiova, Mo Ni ciqoma na vakavinavinaka ni gusuqu, ka Mo Ni vakavulica vei au na Nomuni vunau. <p><br/>
<p> Sa tikotiko ga e ligaqu na noqu bula, io, au sa sega ga ni guilecava na Nomuni vunau. <p><br/>
<p> O ira na tamata ca era sa birika na kequ dai, ia, au sa sega ga ni lako tani mai na Nomuni lesilesi. <p><br/>
<p> Na Nomuni tukutuku au sa taura me noqui votavota me sega ni mudu, ni ra sa ka ni reki dina ki na yaloqu. <p><br/>
<p> Au sa nakita e yaloqu me'u vakayacora na Nomuni lesilesi, vakadua me sega ni oti rawa. <p><br/>
<p> Au sa cati ira na lomaloma rua, au sa lomana ka taleitaka ga na Nomuni vunau. <p><br/>
<p> Oi Kemuni na noqu i vunivuni kei na noqu i sasabai; au sa nuitaka na Nomuni vosa. <p><br/>
<p> Dou lako tani vei au oi kemudou sa dau cakava na ka ca, ni'u na maroroya ga na i vakaro ni Kalou! <p><br/>
<p> Mo Ni kua ni vakatara me'u madua ena vuku ni veika au sa nuitaka. <p><br/>
<p> Mo Ni tauri au cake, au na qai taqomaki tiko, au na qai muria tiko na Nomuni lesilesi. <p><br/>
<p> O Ni sa cati ira kece sa lako tani mai na Nomuni lesilesi, ni nodra ka ni veivakaisini na lasulasu. <p><br/>
<p> O Ni sa biuti ira tani kece na tamata ca e vuravura me vaka na benu; o koya oqo au sa lomana ga kina na Nomuni tukutuku. <p><br/>
<p> Sa sautanini na lewequ ena vuku ni rerevaki Kemuni, ni'u sa rerevaka na Nomuni lewa dodonu. <p><br/>
<p> Au sa cakava na veika e dina ka dodonu; Mo Ni kua ni biuti au tu vei ira na dau veitabaki sobu. <p><br/>
<p> Mo sai vakadei vei ira na wekamu ka me vakadua sara. Me kua ni ra vakabibitaki Au o ira na dokadoka. <p><br/>
<p> Na mataqu sa sega ni rawata me vakasaqara tiko na bula mai vei Kemuni kei na Nomuni vosa vakadodonu. <p><br/>
<p> Mo Ni tara na Nomuni tamata me vaka na Nomuni yalololoma, ka vakavulica vei au na Nomuni lesilesi. <p><br/>
<p> Au sa Nomuni tamata, mo Ni solia vei au na loma kasa me'u kila kina na Nomuni tukutuku. <p><br/>
<p> I Jiova, oqo mo ni qai cakacaka, ni ra sa taura na Nomuni vunau me vaka e dua na ka wale. <p><br/>
<p> Au sa lomana na Nomuni vakaro me uasivi mai na koula, io, na koula dina! <p><br/>
<p> Na Nomuni vakaro me baleta na veika kecega, au sa raica ni sa dina ka dodonu; au sa sega ni taleitaka kina na veika kecega sa lasulasu. <p><br/>
<p> Sa rui taleitaki na Nomuni tukutuku; oqo sa vinakata ga kina na yaloqu me maroroya. <p><br/>
<p> Ni sa curu yani na Nomuni vosa, sa solia na rarama; sa solia na kila deivaki vei ira na tamata wale. <p><br/>
<p> Au sa dalaga ka cegu mada, ni'u sa gadreva dina na Nomuni vakaro. <p><br/>
<p> Mo Ni raici au mai ka yalololoma mai, Ni sa Nomuni i valavala mo Ni dau lomani ira sa dau lomana na Yacamuni. <p><br/>
<p> Mo Ni vakagolea na noqu i kalawa ena Nomuni vosa, me kua ni lewai au kina nai valavala ca. <p><br/>
<p> Mo Ni vakabulai au mai na nodra veivakabobulataki na tamata, me'u maroroya kina na Nomuni vakaro. <p><br/>
<p> Na Matamuni me serau tiko yani vua na Nomuni tamata, Mo ni vakavulica vei au na Nomuni lesilesi. <p><br/>
<p> Na veiuciwai ni wai sa drodro sobu ga mai mataqu baleta ni o ira na tamata era sa sega ni via maroroya na Nomuni vunau.   <p><br/>
<p> O Ni sa dodonu sara, Jiova, na Nomuni lewa sa dodonu dina. <p><br/>
<p> Na Nomuni tukutuku, o ni sa vakarota, sa dodonu sara qai dau dina. <p><br/>
<p> Na noqu sasaga sa vesuki au, ni o ira na kequ meca era sa guilecava na Nomuni vosa. <p><br/>
<p> Sa savasava sara na Nomuni vosa; na Nomuni tamata sa rui lomana vakalevu. <p><br/>
<p> Au sa rui lailai ka beci, au sa sega ga ni guilecava na Nomuni vakaro. <p><br/>
<p> Na Nomuni yalododonu, sa dodonu ka sega ni mudu, kei na Nomuni vunau sa ka dina sara. <p><br/>
<p> Na leqa kei na rarawa sa siviti au sara, ia, na Nomuni vakaro sa ka ni reki dina vei au. <p><br/>
<p> Na dodonu ni Nomuni tukutuku sa sega ni mudu; Mo Ni solia vei au na kila dina me'u bula kina. <p><br/>
<p> Au sa tagi yani ena yaloqu taucoko; Mo ni rogoci au, Jiova! Au na maroroya na Nomuni lesilesi. <p><br/>
<p> Au sa tagi yani vei Kemuni; Mo Ni vakabulai au, au na maroroya na Nomuni tukutuku. <p><br/>
<p> Au sa duri cake ni bera ni kida na mataka ka tagica na veivuke; au sa nuitaka na Nomuni vosa. <p><br/>
<p> Sa yadra tiko na mataqu ena noqu yadrava tiko na bogi, me'u cavuqaqataka tiko kina na Nomuni vosa. <p><br/>
<p> Mo Ni rogoca na domoqu me vaka na Nomuni yalololoma. I Jiova mo Ni vakabulabulataki au me vaka na Nomuni lewa dodonu. <p><br/>
<p> Era sa toso voleka mai o ira sa muria nai valavala ca; era sa yawa mai na Nomuni vunau. <p><br/>
<p> O Ni sa rui voleka Jiova, na Nomuni vakaro kece sa dina. <p><br/>
<p> Me baleta na Nomuni tukutuku, au sa kila makawa sara, ni sa i kemuni ga sa tauyavutaka me sega ni mudu.  <p><br/>
<p> Mo Ni raica na noqu vakararawataki ka sereki au, ni'u sa sega ni guilecava na Nomuni vunau. <p><br/>
<p> Mo Ni nanuma na noqu i lakolako ka vakabulai au; mo Ni vakabulabulataki au me vaka na Nomuni vosa. <p><br/>
<p> Na vakabulai sa yawa sara mai vei ira na daucaka ca, ni ra sa sega ni vakasaqara na ka o Ni sa lesia. <p><br/>
<p> Sa rui levu na Nomuni yalololoma, Jiova; Mo Ni vakabulabulataki au me vaka na Nomuni lewa dodonu. <p><br/>
<p> Sa levu sa daubeitaki au ka ra sa kequ meca talega, au sa sega ga ni gole tani mai na Nomuni tukutuku. <p><br/>
<p> Au sa raica na veivakaisini ka'u sa rarawa kina vakalevu, baleta ni ra sa sega ni maroroya na Nomuni vosa. <p><br/>
<p> Mo Ni kila mada na levu ni noqu lomana na Nomuni vakaro, mo Ni vakabulabulataki au me vaka na Nomuni loloma levu. <p><br/>
<p> Nai soqoni taucoko ni Nomuni vosa na dina, na Nomuni lewa dodonu sa tudei ka sega ni mudu. <p><br/>
<p> Era sa vakasaurarataki au na turaga ka sa sega na vuna, ia, na yaloqu sa tu ga ena Nomuni vosa. <p><br/>
<p> Au sa rekitaka na Nomuni vosa, me vaka e dua sa kunea nai yau levu e talei sara. <p><br/>
<p> Au sa besetaka ni maroroya na lasu, Au sa lomana ga na Nomuni vunau. <p><br/>
<p> Vakavitu ena dua na siga, au sa dau vakacerecerei Kemuni, baleta na Nomuni lewa dodonu. <p><br/>
<p> Na vakacegu levu sa nodra o ira sa dau lomana na Nomuni vunau, ni sa sega na ka e tu me ra tarabe kina. <p><br/>
<p> I Jiova, au sa nuitaka ga na Nomuni veivakabulai, ka'u na cakava ga na ka o Ni sa vakarota. <p><br/>
<p> Na yaloqu sa maroroya na Nomuni i tukutuku, ka au sa lomana dina sara vakalevu. <p><br/>
<p> Au sa maroroya na Nomuni vakaro kei na Nomuni tukutuku, ni sa tu kecega e matamuni na noqu i valavala. <p><br/>
<p> Me lako cake yani ki vei Kemuni Jiova na noqui tagi; Mo Ni solia vei au na kila ka me vaka na Nomuni vosa. <p><br/>
<p> Me lako cake yani ki vei Kemuni na noqu vakatakerekere; Mo Ni sereki au me vaka na Nomuni vosa. <p><br/>
<p> Na tebenigusuqu ena vakacerecerei Kemuni, ni Kemuni sa vakavulica vei au na Nomuni lesilesi. <p><br/>
<p> Na yamequ ena tukuna ga na Nomuni vosa, ni sa dodonu kecega na Nomuni vakaro. <p><br/>
<p> Na Ligamuni me sa noqu i vukevuke, ni'u sa digitaka na Nomuni vakaro. <p><br/>
<p> Au sa gadreva na bula mai vei Kemuni Jiova, ni'u sa taleitaka na Nomuni vunau. <p><br/>
<p> Me bula na yaloqu, ka'u na vakavinavinaka vei Kemuni; me vukei au na Nomuni lewa dodonu. <p><br/>
<p> Au sa lako sese me vaka e dua na sipi; Mo Ni vakasaqara na Nomuni tamata, ni'u sa sega ni guilecava na Nomuni vakaro.<p><br/>
<p> Ena noqu rarawa, au sa tagi vei Jiova, ka sa rogoci au o Koya.  <p><br/>
<p> Mo Ni vakabula na yaloqu, mai vei ira na tebenigusu lasulasu, mai vei ira talega na yame dauveivakaisini.  <p><br/>
<p> Na cava me soli vei iko, se na cava me caka vei iko, o iko na yame lasulasu?  <p><br/>
<p> Na gasau momoto ni vala, kei na qilaiso ni vunikau sasa!  <p><br/>
<p> Au na leqa, ke'u sa lako voli vakavulagi e Meseki, me'u la'ki tiko ena veivale laca mai Kitari!  <p><br/>
<p> Na yaloqu sa tiko vakadede kei koya sa cata na veisaututaki. 7 Au sa vinakata na veivakasaututaki; Ia, ni; usa vosa, era sa vinakata na vala.<p><br/>
<p> Au na rai cake ki na veidelanaOna vanua sa lako mai kina na noqui vukevuke?  <p><br/>
<p> Na noqui vukevuke sa lako ga mai vei Jiova, o koya sa bulia na lomalagi kei vuravura.  <p><br/>
<p> Ena sega ni vakatara o koya me yavalati na yavamu; o Koya sa maroroi iko ena sega ni sosovu.  <p><br/>
<p> Mo raica, o Koya sa maroroi Isireli, sa sega ni sosovu se moce.  <p><br/>
<p> Sa nomu dauveimaroroi o Jiova; O Jiova sa nomu i vakaruru ena ligamu i matau.  <p><br/>
<p> Ena sega ni kati iko na siga ena siga, se na vula ena bogi.  <p><br/>
<p> Ena maroroi iko o Jiova mai na ca kecega; ena maroroya na yalomu.  <p><br/>
<p> Ena veimaroroi o Jiova ena nomu lako yani kei na nomu lako mai, mai na gauna oqo ki na gauna kecega.<p><br/>
<p> Au sa marau ni ra sa mai tukuna, "Tou mai lako ki na vale i Jiova."  <p><br/>
<p> Jerusalemi, na yavai keimami sa tu oqo ena loma ni nomu matamata ni koro!  <p><br/>
<p> Sa tara o Jerusalemi me vaka na koro sa tali vata,  <p><br/>
<p> Era sa lako cake vua o ira na veiyavusa, Na yavusa ni Kalou, na i lesilesi vei Isireli, me ra ia na vakavinavinaka vei Jiova.  <p><br/>
<p> Nai tikotiko vakaturaga sa tiko mai kea me ia kina na veilewai, nai tikotiko vakaturaga ni vale i Tevita.  <p><br/>
<p> Masulaka na veisaututaki e Jerusalemi: "Me ra vuavuai o ira sa lomani iko.  <p><br/>
<p> Mo sautu Jerusalemi, me vuavuai na nomu i tikotiko vakaturaga."  <p><br/>
<p> Ena vukudra na taciqu kei ira na noqu i tokani, au na tukuna kina oqo, "Mo vakacegu tiko."  <p><br/>
<p> E na vuku ni vale ni Kalou o Jiova, Au na vakaraica na nomuni tiko vinaka.<p><br/>
<p> Vei Kemuni, au sa rai cake kina, vei Kemuni sa tiko mai lomalagi.  <p><br/>
<p> Io, me vaka na matana na dauveiqaravi vua na nona turaga, kei na matana na vada ki na liga ni nona marama; sa rai vakakina na matai keimami vei Kemuni Jiova na neimami Kalou, me yacova ni o Ni sa yalololoma mai vei keimami.  <p><br/>
<p> Mo Ni yalololoma mai, Jiova Mo Ni yalololoma mai! Keimami sa beci vakalevu sara.  <p><br/>
<p> Na yalo i keimami sa vakasinaiti vakalevu ena nodra veivakalialiai na tamata sa bula tu ga vakarawarawa, kei na nodra veibeci na tamata dokadoka.<p><br/>
<p> "Ke a sega beka ni totaki keda o Jiova," era sa tukuna na Isireli  <p><br/>
<p> "Ke a sega beka ni totaki keda o Jiova, ni ra sa tucake mai na tamata me bolei keda,  <p><br/>
<p> Ke ra sa tilomi keda bulabula, ni sa waqa mai na nodra cudru vei keda;  <p><br/>
<p> Ke sa luvuci keda na wai, na wai drodro sa ua baleta na yaloda;  <p><br/>
<p> Ke sa vakaluvuca na yaloda na wai levu."  <p><br/>
<p> Me vakacaucautaki o Jiova, ni sa sega ni soli keda me da baca ki na batidra.  <p><br/>
<p> Na yaloda sa dro bula me vaka na manumanu vuka, mai na nona dai na daubiri dai.  <p><br/>
<p> E na yaca i Jiova keimami sa vukei kina, o Koya sa bulia na lomalagi kei vuravura.<p><br/>
<p> O ira sa vakararavi vei Jiova; era sa vaka na Ulunivanua o Saioni, sa sega ni yavalati rawa, ia, sa tudei ka sega ni mudu.  <p><br/>
<p> Me vaka sa voliti Jerusalemi na ulunivanua sa voliti ira vaka kina na Nona tamata o Jiova, mai na gauna oqo, ka yacova na gauna kecega.  <p><br/>
<p> Era na sega ni cegu na tamata ca ena veivakayavalati ena nodra vanua na yalododonu, me ra tara kina na yalododonu na ka ca.  <p><br/>
<p> Mo Ni caka vinaka Jiova, vei ira sa caka vinaka ke ira sa dodonu sara na yalodra.  <p><br/>
<p> Ki vei ira sa vuki ki na nodra i valavala takelo, ena kauti ira tani na Kalou kei ira sa dau cakava na ka ca!<p><br/>
<p> Sa vaka ga na tadra, ena Nona sa vakalesui ira tale ki Saioni na vakabobulataki o Jiova.  <p><br/>
<p> Na gusui keimami sa sinai ena veidredrevaki, na yamei keimami sa sinai ena lagasere era sa tukuna kina na veimatanitu, "Ni sa cakava na veika lelevu vei ira o Jiova."  <p><br/>
<p> Sa cakava na veika lelevu vei keimami o Jiova, oqo keimami sa reki kina.  <p><br/>
<p> Me ra vakalesui mai Jiova, o ira sa vakabobulataki, me vaka na vei uciwai mai na Ceva.  <p><br/>
<p> O ira sa kakaburaki ena tagi, era na tatamusuki ena reki.  <p><br/>
<p> O koya sa lako tikoga ki liu ka tagi vakalevu ni sa kakaburaki tiko, ena sega ni vakataratutu, ni na lesu mai ena reki vakaidina, ni sa kauta lesu mai na veivau sila.<p><br/>
<p> Kevaka sa sega ni tara na vale o Jiova, Era sa oca wale na tara; Kevaka sa sega ni vakatawa na koro o Jiova, era sa yadra wale nai vakatawa.  <p><br/>
<p> E na sega ni yaga na nomudou yadra ena mataka, ka cakacaka tiko me bogi sara, ka kania na kakana ni oca; ni sa solia ga na Kalou, na moce vinaka, vei ira sa lomana.  <p><br/>
<p> Sa dina, o ira na gone sa i votavota mai vua na Kalou, na vua ni kato ni gone sa ka ni veisaumi mai vua na Kalou.  <p><br/>
<p> Me vaka na gasau ena ligana na sotia, sa vaka kina na gone ni sa tubu me cauravou mai.  <p><br/>
<p> Sa ka ni marau vua na tamata sa sinai na nona taga ena gasau; era na sega ni madua, ena rawarawa ni veivosaki kei ira na kena meca mai na matamata.<p><br/>
<p> Sa kalouvinaka o ira yadua sa rerevaki Jiova, ka lako voli ena Nona sala.  <p><br/>
<p> O na marau, ni o sa kania na vua ni cakacaka ni ligamuni, ena vinaka talega na nomu tiko.  <p><br/>
<p> Na watimu ena vaka na vaini vuavuai, ena loma ni nomu vale, o ira na luvemu era na vaka na vuni olive volivolita na nomu teveli.  <p><br/>
<p> Sa na vaka kina vua na tamata sa rerevaki Jiova.  <p><br/>
<p> Me vakalouvinakataki iko mai Saioni o Jiova, o na raica tiko na vinaka e Jerusalemi ena veisiga kece o sa bula tiko kina.  <p><br/>
<p> Io, o na raica talega na luvedra na luvemu, me tiko ga e Isireli na vakacegu!<p><br/>
<p> Me ra tukuna na Isireli oqo, "Sa levu na gauna au sa vakararawataki kina mai na noqu cauravou."  <p><br/>
<p> "Sa levu na noqu vakararawataki mai na gauna ni noqu cauravou; era sa sega ga ni qaqa vei au.  <p><br/>
<p> Era sa cukita na dakuqu o ira na daucukicuki, era sa kelia vakabalavu."  <p><br/>
<p> Sa yalododonu o Jiova, sa musuka vakalalai na kedra i vesu na daucaka ca.  <p><br/>
<p> O ira kece sa cati Saioni me ra vakamaduataki ka vakadrukai.  <p><br/>
<p> Me ra vaka na co ena dela ni vale era sa malai ni bera ni ra tubu mai,  <p><br/>
<p> Sa sega ni taura rawa e ligana dautatamusuki, se ena ligana me vauca rawa.  <p><br/>
<p> Se me ra tukuna o ira sa lako tu, "Na veivakalouvinakataki ni Kalou sa tiko vei iko; keimami sa vakalouvinakataki iko ena yaca i Jiova!"<p><br/>
<p> Mai na vanua titobu, au sa kaci yani vei kemuni Jiova;  <p><br/>
<p> Mo Ni rogoca na domoqu! Jiova, Na Daligamuni me gole mai ki na domo ni noqu vakatakerekere.  <p><br/>
<p> Jiova kevaka o Ni sa vakatakilakilataka nai valavala ca, Jiova, o cei me na tu rawa?  <p><br/>
<p> Io, sa tu vei Kemuni na veivosoti, Mo Ni na rerevaki kina.  <p><br/>
<p> Au sa waraki Jiova tiko, na yaloqu sa wawa tiko Vua, au sa vakanuinui tiko ki na Nona vosa.  <p><br/>
<p> Sa wawa tiko na yaloqu vei Jiova me sivi ira sa dauwaraka na matakaO Au sa tukuna tale, e sivi ira na dau waraka na mataka.  <p><br/>
<p> Isireli, mo nuitaki Jiova; sa tiko na yalololoma vei Jiova, vei koya talega sa tiko kina na bula e rawa vakalevu sara.  <p><br/>
<p> Ena vakabulai Isireli mai na nona i valavala ca kecega.<p><br/>
<p> I Jiova, sa sega ni viavialevu na yaloqu, na mataqu talega sa sega ni qaciqacia. Au sa sega talega ni qara na ka lelevu, se na veika au sa sega ni rawata.  <p><br/>
<p> Io, au sa vakamalumalutaka me tiko lo na yaloqu, me vaka sa kali tiko na gone veitinana; sa vaka e dua na gone e se qai kali tiko, na yaloqu e lomaqu.   <p><br/>
<p> I Isireli, mo nuitaki Jiova, mai na gauna oqo ka yacova na gauna kecega.<p><br/>
<p> Jiova, mo Ni nanumi Tevita kei na nona rarawa kecega; <p><br/>
<p> Ena nona bubului vei Jiova ka yalayala vua na Kalou Cecere i Jekope: <p><br/>
<p> "Sa tukuna, au na sega ni cabe cake ki vale, se me'u laki davo, me'u moce mada; <p><br/>
<p> Au na sega mada ni moce, se vakatara me'u sosovu, <p><br/>
<p> Me dua mada e liu na Nona tikina o Koya sa Cecere sara, me Nona i tikotiko na Kalou Cecere i Jekope." <p><br/>
<p> E da sa rogoca mai Efiraca, eda sa kunea ena vanua mai veikau. <p><br/>
<p> Me da lako ki na Nona vale; Me da cuva ka lotu ena yavana. <p><br/>
<p> Mo Ni tucake, Jiova, ki na Nomuni vakavakacegu, Oi Kemuni kei na Nomuni kato ni Kaukauwa. <p><br/>
<p> Me ra vakaisulu na Nomuni bete ena yalododonu, ke ira na Nomuni tamata me ra kaila ena reki. <p><br/>
<p> Ena vuku i Tevita, mo Ni kua ni vuki tani mai vua o Ni sa lumuta. <p><br/>
<p> Sa bubului vakaidina o Jiova vei Tevita, ena sega ni vuki tani mai kina, "Au na vakatikora ena nomu i tikotiko vakaturaga na vua dina ga ni yagomu. <p><br/>
<p> Kevaka era sa maroroya na luvemu na Noqu veiyalayalati kei na Noqu i lesilesi au sa vakavulica vei kemudou, na luvedra talega era na dabe ena nomu i tikotiko vakaturaga me sega ni mudu." <p><br/>
<p> Ni sa digitaki Saioni o Jiova, ka sa gadreva me vakaitikotiko kina: <p><br/>
<p> "Oqo na vanua ni Noqu vakacegu me sega ni mudu, E ke, Au na tiko kina, Ni'u sa vinakata vakalevu. <p><br/>
<p> Au na vakasaututaka vakalevu sara na kena kakana; Au na vakamamautaki ira na kena dravudravua ena madrai. <p><br/>
<p> Au na vakaisulutaki ira na kena bete ena veivakabulai kei ira na kena tamata era na kaila ena reki. <p><br/>
<p> Mai kea, ena tubu mai kina e dua na i leu nei Tevita; Au na vakarautaka e dua na cina me nei Koya na Noqu i lumuti. <p><br/>
<p> O ira na meca, Au na vakaisulutaki ira ena madua, io vei koya na nona i sala ena seraka yani."<p><br/>
<p> Raica na kena vinaka kei na kena talei ni ra sa tiko vaka yalovata na veiwekani!  <p><br/>
<p> Sa vaka na waiwai talei ki na uluna, Drodro sobu ki na kumina, Na kumi Eroni; Drodro sobu ki na tutu ni nona i ubi.  <p><br/>
<p> Sa vaka na tegu mai Erimoni, sa lutu sobu ki na ulunivanua o Saioni; mai kea sa vosataka kina, ka vakarota na veivakalouvinakataki me lako yani kei na bula e sega ni mudu.<p><br/>
<p> Dou vakacaucautaki Jiova, oi kemudou kece na tamata i Jiova, oi kemudou kece sa tu ena Nona vale na bogi!  <p><br/>
<p> Dou laveta na ligamudou ka dodoka vaka ki na yasana Tabu, ka vakacaucautaki Jiova.  <p><br/>
<p> Me vakasaututaki iko mai Saioni! O Jiova, o Koya sa bulia na lomalagi kei na vuravura!<p><br/>
<p> Dou vakavinavinaka vei Jiova, Dou vakavinavinaka ki na Yacana; dou vakavinavinaka Vua, oi kemudou na tamata i Jiova! <p><br/>
<p> Oi kemudou sa tiko ena vale i Jiova, ena loma ni bai ni vale ni Kalou, <p><br/>
<p> Dou vakavinavinaka vei Jiova, ni sa rui vinaka o Koya. Dou lagata na vakavinavinaka vei Koya, ki na Yacana talega, ni sa dodonu oqo. <p><br/>
<p> Sa digitaki Jekope o Jiova me Nona, o Isireli me nona i yau talei. <p><br/>
<p> Au sa kila ni sa levu vakaidina o Jiova. Ni sa levu duadua vei ira kecega o Jiova. <p><br/>
<p> Sa cakava o Jiova, na ka ga sa via cakava mai lomalagi, e vuravura, e wasawasa kei na vanua kecega sa titobu. <p><br/>
<p> Sa cakava na kabu me tubu cake ki nai yalayala kei vuravura; sa cakava na livaliva mai na uca; sa kauta mai na cagi mai na Nona lololo. <p><br/>
<p> Sa vakamatei ira na ulumatua mai Ijipita, na luve ni tamata kei na luve ni manumanu. <p><br/>
<p> Sa vakaraitaka nai vakatakilakila mai na nomu vanua Ijipita, vei Fero kei ira na nona tamata. <p><br/>
<p> Sa vakadruka na veimatanitu, ka vakamatei ira na kena tuiO <p><br/>
<p> O Sailo na nodra tui na Amoraiti o Oki na nodra tui na Pasani kei ira kece na matanitu mai Kenani. <p><br/>
<p> Sa solia na nodra qele mei votavota vei Isireli na Nona tamata. <p><br/>
<p> Na Yacamuni i Jiova, sa tudei ka sega ni mudu, Na Kemuni rogorogo Jiova, ki nai taba tamata kecega. <p><br/>
<p> Ena lewai ira na Nona tamata o Jiova Ena lomani ira na Nona dauveiqaravi. <p><br/>
<p> Na matakau ni veimatanitu sa siliva kei na koula, ka sa cakacaka ga ni liga ni tamata. <p><br/>
<p> Era vakagusuna, ia era sa sega ni vosa rawa; Era sa vakamatana, ia era sa sega ni rai rawa; <p><br/>
<p> Era sa vakadaligana, ia era sa sega ni rogo rawa; Sa sega talega nai cegu e gusudra. <p><br/>
<p> O ira sa buli ira, era sa vakataki ira, sa vaka kina o ira sa vakararavi kina. <p><br/>
<p> Dou vakacaucautaki Jiova, oi kemudou na vale i Isireli! Dou vakacaucautaki Jiova, oi kemudou na vale nei Eroni! <p><br/>
<p> Dou vakacaucautaki Jiova oi kemudou na vale nei Livai! Oi kemudou kece sa rerevaki Jiova, dou vakacaucautaki Koya! <p><br/>
<p> Me vakacaucautaki o Jiova mai Saioni, o koya sa tiko e Jerusalemi! Me vakavinavinakataki o Jiova!<p><br/>
<p> Dou vakavinavinaka vei Jiova, ni sa rui vinaka o Koya! Ni sa sega ni mudu na Nona yalololoma. <p><br/>
<p> Dou vakavinavinaka vua na Kalou ni veikalou! Ni sa sega ni mudu na Nona yalololoma. <p><br/>
<p> Dou vakavinavinaka vei Jiova na Turaga ni veituraga! Ni sa sega ni mudu na Nona yalololoma: <p><br/>
<p> Vei Koya duadua ga sa cakava na ka lelevu, Ni sa sega ni mudu na Nona yalololoma; <p><br/>
<p> Vei koya ena Nona vuku sa bulia kina na lomalagi kei na vuravura, Ni sa sega ni mudu na Nona yalololoma; <p><br/>
<p> Vei Koya sa vakadavora na vanua mamaca ena dela ni wai, ni sa sega ni mudu na Nona yalololoma; <p><br/>
<p> Vei Koya sa cakava na rarama levu, ni sa sega ni mudu na Nona yalololomaO <p><br/>
<p> Na mata ni siga me lewa ena siga, ni sa sega ni mudu na Nona yalololoma; <p><br/>
<p> Na vula kei na kalokalo me lewa ena bogi, Ni sa sega ni mudu na Nona yalololoma. <p><br/>
<p> Vei Koya sa samuta na ulumatua mai Ijipita ni sa sega ni mudu na Nona yalololoma; <p><br/>
<p> Sa qai kauti ira tani na Isireli mai kea, Ni sa sega ni mudu na Nona yalololoma; <p><br/>
<p> Ena Liga kaukauwa kei na Liga sa dodo yani, Ni sa sega ni mudu na Nona yalololoma; <p><br/>
<p> Vei Koya sa wasea rua na Wasawasa Damudamu, Ni sa sega ni mudu na Nona yalololoma; <p><br/>
<p> Era sa lako kina na Isireli ena vanua mamaca, Ni sa sega ni mudu na Nona yalololoma; <p><br/>
<p> Sa vuaviritaki Fero kei na nona mataivalu mai na Wasa Damudamu, ni sa sega ni mudu na Nona yalololoma; <p><br/>
<p> Vei Koya sa vakamalumalutaki ira na tui qaqa, Ni sa sega ni mudu na Nona yalololoma; <p><br/>
<p> Kivei koya sa vakadavori ira na tui lelevu, ni sa sega ni mudu na Nona yalololoma; <p><br/>
<p> Sa vakamatei ira na tui rogo, Ni sa sega ni mudu na Nona yalololomaO <p><br/>
<p> Sailo na tui ni Amorai, Ni sa sega ni mudu na Nona yalololoma; <p><br/>
<p> O Oki na tui Pasani, Ni sa sega ni mudu na Nona yalololoma  <p><br/>
<p> Sa solia na nodra vanua mei votavota, Ni sa sega ni mudu na Nona yalololoma; <p><br/>
<p> Nai votavota vei Isireli na Nona tamata, Ni sa sega ni mudu na Nona yalololoma. <p><br/>
<p> Sa nanumi keda, ena noda vakaloloma tu, Ni sa sega ni mudu na Nona yalololoma; <p><br/>
<p> Sa vakabulai keda mai vei ira na meca, Ni sa sega ni mudu na Nona yalololoma; <p><br/>
<p> Sa solia na kakana ki vei ira kecega na bula, Ni sa sega ni mudu na Nona yalololoma. <p><br/>
<p> Io, vakavinavinaka Vua na Kalou ni lomalagi! Ni sa sega ni mudu na Nona Yalololoma.<p><br/>
<p> Ena bati ni uciwai mai Papiloni, Keimami a dabe tiko kina, ka tagi, Keimami qai nanumi Saioni.  <p><br/>
<p> Keimami vakaliliga tu kina na neimami api ena loma ni vei wilou.  <p><br/>
<p> Mai kea, o ira sa kauti Keimami vakavesu, era kerea me dua na sere, kei ira sa vakalolomataki keimami tiko, era sa vinakata na marau, ka tukuna, "Mo ni lagata mada mai e dua na sere kei Saioni!"  <p><br/>
<p> Me Keimami lagata vakacava na sere i Jiova ena vanua tani?  <p><br/>
<p> Kevaka, au sa guilecavi Jerusalemi, me qai guilecava na ligaqu i matau na ka e dodonu me caka!  <p><br/>
<p> Kevaka, au sa guilecavi iko, Jerusalemi me qai kabi na yamequ e lomaqu  Kevaka au sa sega ni vakacerecerei Jerusalemi na usutu ni noqu reki.  <p><br/>
<p> Mo Ni nanuma Jiova ena vukudra na luvei Itomi, na siga kei Jerusalemi, era sa tukuna, "Dou basuka dou basuka, na kena yavu talega!"  <p><br/>
<p> Oi kemudou na goneyalewa ni Papiloni, dou na vakarusai, ena marau o koya ena na veisausaumi vei kemudou me vaka ga sa dau cakava vei Keimami!  <p><br/>
<p> Sa ka ni marau vei Koya ena tauri kemudou ka viritaki kemudou kei ira na nomudou lalai ki na veivatu!<p><br/>
<p> Au na vakacerecerei Kemuni ena yaloqu taucoko; Ena matadra kecega na veikalou au na lagata na vakavinavinaka vei Kemuni.  <p><br/>
<p> Au na cuva vaka ki na Nomuni Vale Tabu, ka vakavinavinaka vei Kemuni, Ena vuku ni Nomuni yalovinaka kei na Nomuni yalodina; ni Kemuni sa vakacerecerea na Nomuni Vosa me uasivia na Yacamuni.  <p><br/>
<p> Ena siga au a tagi yani kina, o Ni sa rogoci au, Ka cakava me'u doudou ka kaukauwa ena yaloqu.  <p><br/>
<p> O ira kece na tui e vuravura era na vakavinavinaka vei Kemuni Jiova, ni ra sa rogoca na vosa mai na Gusumuni.  <p><br/>
<p> Io, era na lagata na sala i Jiova, ni sa levu ga nai ukuuku i Jiova.  <p><br/>
<p> E dina ni sa tiko e cake o Jiova, ia, sa dau nanumi ira na tiko e ra. o ira na dokadoka sa dau raici ira vakayawa o Koya.  <p><br/>
<p> E dina ni'u na lakova na loma ni leqa, o Ni na vakabulabulataki au; o Ni na dodoka na Ligamuni me veivorati kei na nodra cudru na Kequ meca, Kei na Ligamuni i matau ena vakabulai au.  <p><br/>
<p> O Jiova ena vakataucokotaka na ka kece e baleti au; Na Nomuni yalololoma Jiova sa sega ni mudu. Mo Ni kua ni vakamaumautaka na cakacaka ni ligamuni.<p><br/>
<p> I Jiova o Ni sa dikevi au ka kilai au. <p><br/>
<p> O Ni sa kila na noqu tiko sobu kei na noqu tucake; o ni sa kila na lomaqu, ni sa yawa tiko. <p><br/>
<p> O Ni sa vakaraica vinaka na noqu i lakolako kei na noqu davo sobu, o Ni sa kila deivaki na noqu i valavala kecega. <p><br/>
<p> Sa sega ni dua na vosa ni yamequ, Jiova, o Ni sa sega ni kila, o Ni sa kila kecega. <p><br/>
<p> O Ni sa tiko e liu, o Ni sa tiko talega e dakuqu, sa tabaki au tikoga na ligamuni. <p><br/>
<p> Na vuku vaka o ya sa rui dua tani sara, sa rui cecere, au sa sega ni yacova rawa. <p><br/>
<p> Me'u lako tani vakacava mai na Yalomuni? Me'u dro tani vakacava mai na Matamuni? <p><br/>
<p> Kevaka, au sa lako cake ki lomalagi, o Ni sa tiko mai kina; Kevaka, au sa kauta sobu na noqui mocemoce ki Eli, o Ni sa tiko mai kina. <p><br/>
<p> Kevaka au sa vakatabana me vaka e dua na mataka ka me'u la'ki tiko vakayawa sara ena taba ni wasawasa ka dua, <p><br/>
<p> Mai kea, na Ligamuni ena liutaki au kei na Ligamuni i matau ena tauri au. <p><br/>
<p> Kevaka, au sa tukuna, sa dina, na butobuto ena ubi au, na bogi sa na qai noqu rarama sara; <p><br/>
<p> Io, na butobuto ena sega ni vuni mai vei Kemuni, na bogi mada ga ena rarama me vaka na siga; na butobuto kei na rarama sa tautauvata vei Kemuni. <p><br/>
<p> O Ni sa buli au e loma ka ubi au ena loma ni ketei tinaqu. <p><br/>
<p> Au na vakavinavinaka vei Kemuni, ni'u sa buli vakavinaka ka vakamatau. Sa totoka na cakacaka ni Ligamuni Na yaloqu sa kila vinaka na ka o ya. <p><br/>
<p> Na kequ i bulibuli sa sega ni vuni vei Kemuni, Ni'u sa buli vakavuni tiko, ka buli tiko vakamatau mai na ruku i vuravura. <p><br/>
<p> Na Matamuni sa raica rawa tiko na veika au na buli mai kina, era sa volai kece ena Nomuni i Vola, me caka tiko veisiga, e dina ga ni ra se bera ni buli. <p><br/>
<p> Sa ka taleitaki talega vei au na Nomuni vakanananu, noqu Kalou! Sa sivia na kenai wiliwili kece! <p><br/>
<p> Kevaka me'u na wilika, ena levu cake ka lailai na mata ni nuku; Ni'u sa yadra mai, au sa tikoga kei Kemuni. <p><br/>
<p> E dina, ni o Ni na vakamatei ira na tamata ca, na Kalou! Dou lako tani vei au, oqo, oi kemudou na tamata sa dauvinakata na veivakamatei. <p><br/>
<p> Ni ra sa vosataki Kemuni vakaca; o ira na Kemuni meca era sa vakawalena na Yacamuni. <p><br/>
<p> E sega li ni'u cati ira, I Jiova, o ira era cati Kemuni? Ia, e sega li ni'u vakasisilataki ira era sa tu cake me veivala kei Kemuni? <p><br/>
<p> Au sa cati ira ena veicati e taucoko; Au wiliki ira me kequ meca. <p><br/>
<p> Mo Ni vakadikevi au, na Kalou, ka kila na yaloqu; Mo Ni vakatovolei au, ka kila na noqu nuiqawaqawa; <p><br/>
<p> Ka raica, se sa dua nai valavala e ca vei au, Ka tuberi au ena sala ni bula sega ni mudu.<p><br/>
<p> I Jiova, mo Ni vakabulai au mai vei ira na tamata ca; Mo Ni maroroi au mai vei ira na tamata i valavala kaukauwa, <p><br/>
<p> O ira sa nakita na ka ca ena yalodra; Era sa soqoni vata tikoga, me ia nai valu. <p><br/>
<p> Era sa vakagata tiko na yamedra me vaka na gata; Sa tiko e tebenigusuna na weli gaga. Sela. <p><br/>
<p> I Jiova, Mo Ni maroroi au mai na ligadra na tamata ca; O ira sa nakita me ra vakadruka na noqu i kalawa kecega. <p><br/>
<p> O ira na dokadoka, era sa birika vuni na kequ dai kei na kequ i vesu; Era sa tevuka na lawa ena bati ni sala; Era sa via coriti au. Sela. <p><br/>
<p> Au sa tukuna vei Jiova: "Oi Kemuni na noqu Kalou; Mo Ni rogoca na domo ni noqu Kerekere, I Jiova. <p><br/>
<p> Jiova na Kalou, na kaukauwa ni noqu vakabulai, o Ni sa vakaruruga na uluqu ena siga ni valu. <p><br/>
<p> I Jiova, mo Ni kua ni vakatara me yaco na ka era gadreva na tamata ca; me kua ni vakuria na veika era sa tuvana, de ra qai vakalevulevui. Sela. <p><br/>
<p> "Na uludra o ira sa volivoliti au, me ra ubi ena ca ni gusudra; <p><br/>
<p> Na koala sa kama tu me lutuki ira; Me ra viritaki ki na bukawaqa, Ki na qara titobu, me ra viritaki kina ka sega ni tu tale. <p><br/>
<p> Me kua ni tiko tale e vuravura e dua sa dauvosataka na veivakacacani; Na ca me vakasaqara na tamata ca, me qai vuaviritaki koya." <p><br/>
<p> Au sa kila ni o Jiova ga ena maroroya na nodra i tosotoso na vakacacani; kei na lewa vinaka vei ira na dravudravua. <p><br/>
<p> Io, o ira na yalododonu era na vakavinavinaka tikoga ki na Yacamuni' o ira sa dodonu sara ena yalodra era na tiko ga e Matamuni.<p><br/>
<p> Jiova, au sa tagi yani vei Kemuni; Mo Ni vakatotolo mai! Mo Ni rogoci au ni'u sa tagi yani vei Kemuni. <p><br/>
<p> Me sa ka boi vinaka e Matamuni na noqu masu, kei na noqu laveta cake tiko na ligaqu me vaka nai soro sa cabo ena yakavi. <p><br/>
<p> I Jiova, me dua nai vakatawa ni gusuqu; Me vakaraica tiko na katuba ni tebenigusuqu. <p><br/>
<p> Me kakua ni dreti na yaloqu ki na dua na ka e ca, se vakaitavi ena cakacaka ca vata kei ira sa dau cakava na ka ca; Me'u kakua ni kania na kedra kakana sa veiwakitaki. <p><br/>
<p> Me kuitataki au na yalododonu; Ena kauta mai na ka vinaka Laivi koya me vunauci au; Ena vaka na waiwai vinaka; Me kua ni cata na uluqu na ka o ya. Ni'u sa masulaka tikoga, me kau tani na nodra cakava na ka ca, na tamata ca. <p><br/>
<p> Na nodra turaga ni lewa, era sa viritaka ki na baranisavu, era sa rogoca na noqu vosa ni sa kamikamica. <p><br/>
<p> Na keda sui sa kaburaki ena bati ni bulubulu, me vaka e dua na i siviyara sa musuka na qele. <p><br/>
<p> Io, na mataqu sa tiko ga vei Kemuni, i Jiova na Kalou; vei Kemuni ga au sa vakaruru kina; me kua ni vakalolomataki na yaloqu. <p><br/>
<p> Me'u maroroi mai na dai era sa tulia vei au, mai na nodra vere talega na tamata ca. <p><br/>
<p> Me ra sa coriti tale na tamata ca ena nodra lawa, oi au, me'u sa dro bula.<p><br/>
<p> Au sa tagi vei Jiova, ena domoqu; ena domoqu au sa vakamamasu vei Jiova.  <p><br/>
<p> Au sa sova na noqu vakaucaca Vua; Au sa tukuna Vua na noqu leqa.  <p><br/>
<p> Ni sa marau vakalevu na yaloqu e lomaqu, O Ni sa kila na sala au sa muria tiko, Era sa biuta vakavuni tiko na dai, me baleti au.  <p><br/>
<p> Mo Ni rai kina yasaqu i matau ka raica, Ni sa sega ni dua e via kilai au; Nai drodro, au sa sega ni nuitaka; Sa sega e kauwaitaka na yaloqu.  <p><br/>
<p> Au a qai kaci yani vei Kemuni, Jiova; Au sa tukuna, "Oi Kemuni ga na noqu i drodro, na noqu i votavota ena vanua ni bula.  <p><br/>
<p> Mo Ni rogoci au, ni'u sa vakalolomataki, Me'u vakabulai mai vei ira na dauveibeitaki, Ni ra sa kaukauwa vei au.  <p><br/>
<p> Me vakabulai na yaloqu mai na veivesuki, Me rawa ni'u vakavinavinakataka tikoga na Yacamuni; na yalododonu era na vakavolivoliti au, Ni Kemuni sa vakalevutaka tikoga na vinaka vei au."<p><br/>
<p> I Jiova, Mo Ni rogoca na noqu masu, Vakatudaligamuni ki na noqu Kerekere! Ena Nomuni yalodina, Mo Ni sauma na noqu masu. <p><br/>
<p> Mo Ni kakua ni ia na veilewai kei koya na Nomuni tamata, Ena Nomuni rai, sa sega sara e dua me dodonu e Matamuni. <p><br/>
<p> Era sa beitaka vakaca na yaloqu o ira na meca; sa butuki sobu na noqu bula ki na qele; sa vakavuna me'u tiko ga ena butobuto, me vakataki ira sa mate tu vakadede. <p><br/>
<p> Sa luvuci vakalevu na yaloqu e lomaqu Sa mai leqa vakalevu kina na yaloqu. <p><br/>
<p> Au vakananuma na veisiga sa oti; Au qai vakanananu ki na ka kece o Ni sa cakava. Au vakatitobutaka na noqu nanuma na cakacaka ni Ligamuni. <p><br/>
<p> Au dedeka na ligaqu vei Kemuni; Na yaloqu sa gadrevi Kemuni, me vaka na qele sa via gunu tu. Sela <p><br/>
<p> I Jiova, mo Ni totolo mai, sa malumu mai na bula ni yaloqu! Mo Ni kua ni vuni tiko, de'u qai vaka e dua sa lako sobu tiko ki nai bulubulu. <p><br/>
<p> Au via rogoca na Nomuni loloma vakayalovinaka ena veimataka, Ni sai Kemuni ga au sa vakadinata; Vukei au me'u, kila na sala me'u dau lako tikoga kina, ni'u sa laveta cake tikoga na yaloqu vei Kemuni. <p><br/>
<p> Sereki au, I Jiova, mai vei ira na kequ meca; Vei Kemuni ga au sa vakaruru kina. <p><br/>
<p> Mo Ni vakavulici au, me'u cakava na Lomamuni, Ni sai Kemuni na noqu Kalou; na Yalomuni sa rui vinaka. Ni tuberi au ki na vanua ni dodonu sara. <p><br/>
<p> Mo Ni vakabulabulataki au, Jiova, ena vuku ni Yacamuni! Ena vuku ni Nomuni yalododonu mo Ni kauta tani na yaloqu mai na leqa kece. <p><br/>
<p> Ena Nomuni yalololoma, mo Ni vakatuvakaduataki ira na kequ meca. Mo Ni vakarusai ira sa vakacacana na yaloqu; Ni sai au na Nomuni tamata.<p><br/>
<p> Me vakacaucautaki o Jiova na noqu Vatudei, o koya sa vakavulica na ligaqu me vala, kei na i qaqalo ni ligaqu me ia nai valuO <p><br/>
<p> Na noqu dauloloma dina, kei na noqu koro ni valu, na noqu vale cecere kei na noqu dauniveisereki, na noqu i sasabai sai Koya na noqu i drodro, ka sa vakamalumalutaki ira na noqu tamata vei au. <p><br/>
<p> Jiova, a cava mada na tamata, mo Ni dau via kilai koya kina? Se na luve ni tamata mo Ni dau nanumi koya kina? <p><br/>
<p> Sa vaka na cagi na tamata; Na nona veisiga, sa vaka ga na i yaloyalo. <p><br/>
<p> Me cuva sobu na Nomuni lomalagi, i Jiova, ka lako sobu mai; Mo Ni tara na veiulunivanua, ka ra na kubou mai. <p><br/>
<p> Mo Ni vakawaqaca na livaliva ka kaburaka yani; mo Ni vanataka na dakai titi ka vakamatei ira. <p><br/>
<p> Mo ni dodoka mai na Ligamuni mai cake; vueti au ka vakabulai au mai na wai levu, mai na ligadra na kai tani. <p><br/>
<p> Na gusudra sa vosataka na ka ca na ligadra i matau, sa liga i matau ga ni lasulasu. <p><br/>
<p> Au na seretaka na sere vou Vua na Kalou ena api e tini na kena wa, au na vakavinavinaka kina vei kemuni. <p><br/>
<p> O Koya Na Le Dua sa solia na bula vei ira na tui, o Koya sa vakabulai Tevita na Nona tamata mai nai sele ni veivakamatei. <p><br/>
<p> Ni vueti au ka vakabulai au mai na ligadra na kai tani, na gusudra sa vosataka na ka ca kei na ligadra i matau sa liga i matau ga ni lasulasuO <p><br/>
<p> Na neimami gonetagane me ra tubu ka cauravou mai, me vaka na kau sa tei. Na neimami goneyalewa talega, me na ka vakamareqeti me vaka na duru ki na i tutu ni vale vakaturaga; <p><br/>
<p> Me ra sinai na neimami lololo ena ka kece e Laukana, na sipi me ra vakasucuma na udolu vakatini ena nodra loma ni bai; <p><br/>
<p> Me ra kaukauwa na neimami bulumakau, Me ra kakua na basu bai Me ra kakua na tagi yaso e na salatu. <p><br/>
<p> Me ra marau tiko o ira sa vaka oqo. Me ra marau talega o ira sa nodra Kalou o Jiova!<p><br/>
<p> Au na vakacaucautaki Kemuni na noqu Kalou, na noqu Tui; ena sega ni mudu na noqu vakavinavinaka ki na Yacamuni. <p><br/>
<p> Ena veisiga kece au na vakacaucautaki Kemuni, ena sega ni mudu na noqu vakavinavinakataki na Yacamuni. <p><br/>
<p> Sa levu o Jiova, e dodonu me vakavinavinakataki vakalevu; sa sega ni kilai rawa na kena levu. <p><br/>
<p> Era na seretaka na Nomuni cakacaka na i taba tamata sa veitaravi, ka tukuna na Nomuni kaukauwa. <p><br/>
<p> Au na tukuna tikoga na lagilagi ni Kemuni i rogorogo e Vakaturaga, kei na Kemuni i rogorogo e vakaqoroqoroi. <p><br/>
<p> Na tamata era na veitalanoataka na qaqa kei na totoka ni Nomuni cakacaka. Au na tukuna na Nomuni cecere. <p><br/>
<p> Era na tukuna tikoga na veika me nanumi kina na Nomuni loloma, ka seretaka na Nomuni daucaka dodonu. <p><br/>
<p> Sa dauloma soli o Jiova, sa dauberabera ni cudru, sa rui levu na Nona loloma. <p><br/>
<p> Sa yalovinaka o Jiova vei ira na tamata kecega; sa yacova na Nona cakacaka kecega na Nona yalololoma. <p><br/>
<p> Na Nomuni cakacaka kecega era na vakavinavinaka vei Kemuni, Jiova, o ira na Nomuni tamata era na vakacaucautaki Kemuni. <p><br/>
<p> Era na tukuna na lagilagi ni Nomuni Matanitu, ka veivosakitaka na Nomuni kaukauwa, <p><br/>
<p> Ena vakatakilai vei ira na luve ni tamata na vinaka ni ka sa cakava o Koya kei na lagilagi ni Nona matanitu. <p><br/>
<p> Na Nomuni Matanitu e Matanitu sa sega ni mudu. Kei na Nomuni lewa sa tudei ke nai tabatamata kecega. <p><br/>
<p> O Jiova sa dau keveti ira sa malumalumu ka sa dauvakaturi ira cake na tamata sa vakacuvai sobu. <p><br/>
<p> Na mata kece sa nanamaki vei Kemuni, ka o Ni sa solia na kakana ena kena gauna donu ga. <p><br/>
<p> O Ni sa dedeka na Ligamuni, ka vakamaumautaka na gagadre ni ka bula kecega. <p><br/>
<p> Sa dodonu sara o Jiova ena Nona veika kecega. Sa vakayalovinakataka na cakacaka ni Ligana kecega. <p><br/>
<p> Sa voleka sara o Jiova vei ira sa dau masuti Koya; vei ira sa dau masuti Koya vakaidina. <p><br/>
<p> Ena sotava na nodra gagadre o ira sa rerevaki Koya; ena rogoca tale ga na nodra tagi ka vakacegui ira. <p><br/>
<p> O Jiova sa daumaroroi ira sa lomani Koya, o ira na tamata ca, era na vakarusai. <p><br/>
<p> Na gusuqu ena tukuna na vinaka nei Jiova, me ra vakacaucautaki Koya na ka bula kecega, mai na gauna oqo ki na gauna kecega.<p><br/>
<p> Dou vakavinavinakataki Jiova, Na yaloqu, mo vakavinavinaka vei Jiova! <p><br/>
<p> Au na vakavinavinaka vei Jiova, ni'u se bula tiko. Ena noqu bula taucoko au na vakavinavinaka vua na noqu Kalou. <p><br/>
<p> Kua ni vakararavi vei ira na luve ni tui, se ki vei ira na luve ni tamata, ni sa sega vei ira na veivuke. <p><br/>
<p> Na yalona ena lako tani vua, sa lesu tale o koya ki na qele; na siga vata ga o ya, sa oti vakadua na nona tuvatuva. <p><br/>
<p> Me marau o koya sa taura tiko na Kalou i Jekope me nonai vukevuke, o koya sa vakanuinui tiko vei Jiova na Kalou, <p><br/>
<p> O Koya sa bulia na lomalagi kei na vuravura, na wasawasa kei na ka kecega sa tu kina, o Koya sa maroroya na dina me sega ni mudu, <p><br/>
<p> O Koya sa lewa vakadodonu ena vukudra era sa vakasaurarataki: Sa vakani ira sa via kana. <p><br/>
<p> Sa vakamataraitaki ira na mataboko o Jiova: Sa vakadodonutaki ira na vakalairoro o Jiova: Sa lomani ira na yalododonu o Jiova. <p><br/>
<p> O Jiova, sa maroroi ira na vulagi, Sa vakabulai ira na luveniyali kei na yada: Ia, na nodra i valavala na tamata ca, sa vakatoboicutaki. <p><br/>
<p> Sa vakatulewa o Jiova me sega ni muduO Na Nomu Kalou i Saioni, ki nai tabatamata kecega. Mo vakavinavinaka vei Jiova!<p><br/>
<p> Dou vakavinavinaka vei Jiova! Ni sa vinaka na sere vei Jiova, sa taleitaki ka rairai vinaka na vakavinavinaka. <p><br/>
<p> O Jiova a tarai Jerusalemi cake; o Koya talega sa vakasoqoni ira mai na Isireli era sa vakasavi. <p><br/>
<p> Sa vakabulai ira sa ramusu na yalodra ka vauca na nodra mavoa. <p><br/>
<p> Sa wilika na kalokalo kecega, ka kacivi ira ena yacadra. <p><br/>
<p> Sa levu o Jiova, sa levu na Nona kaukauwa Na Nona kila sa sega ni yalani. <p><br/>
<p> O Jiova sa laveti ira cake na yalomalumalumu; sa butuki ira ki na qele na tamata ca. <p><br/>
<p> Dou sere vei Jiova ena vakavinavinaka, seretaka na vakavinavinaka ena api vua na Kalou, <p><br/>
<p> O Koya sa ubia na lomalagi ena o, sa vakarautaka na uca ki na qele, sa vakatubura na co ki na veiulunivanua. <p><br/>
<p> Sa solia vei ira na manumanu na kedra, sa vakani ira talega na luve ni reveni ni ra tagi. <p><br/>
<p> Sa sega ni marautaka o koya na kaukauwa ni ose; se taleitaka na yava ni tamata. <p><br/>
<p> Sa marautaka ga o Jiova, na tamata sa rerevaki Koya ka nuitaka tiko na Nona yalololoma. <p><br/>
<p> Dou vakavinavinaka vei Jiova, Jerusalemi! Vakavinavinaka vua na Kalou, Saioni! <p><br/>
<p> Sa vakaukauwataki na bai ni nomu matamata Sa vakalouvinakataki ira na gone sa tiko kina. <p><br/>
<p> Sa cakava na veivakasaututaki ena nomu i yalayala, ka vakasinaita ena kakana. <p><br/>
<p> Sa vakatala na Nona i vakaro ki vuravura, Na Nona vosa sa cici yani vakatotolo. <p><br/>
<p> Sa solia na uca vulavula me vaka na vuti ni sipi: Sa kaburaka na tegu me vaka na dravusa; <p><br/>
<p> Sa vakatauca na wai cevata me vaka na meme ni kakana: O cei sa na vosota rawa na Nona batabata? <p><br/>
<p> Sa tala na Nona vosa ka sa vakawaicalataki ira; sa vakaliwava na Nona cagi, sa drodro yani na wai. <p><br/>
<p> Sa tukuna na Nona vosa vei Jekope, na Nona i vunau kei na Nona lewa vei Isireli. <p><br/>
<p> Sa sega ni cakava vakaoqo ki na dua tale na matanitu; era sa sega talega ni kila na Nona lewa. Me vakavinavinakataki o Jiova!<p><br/>
<p> Vakavinavinaka vei Jiova! Vakavinavinaka vei Jiova mai lomalagi; Vakavinavinaka vei Koya mai cake! <p><br/>
<p> Vakavinavinaka vei Koya oi Kemuni na Nona agilosi; Vakavinavinaka vei Koya oi kemuni kece na Nona! <p><br/>
<p> Vakavinavinaka vei Koya o iko matanisiga kei na vula; Vakavinavinaka vei Koya oi kemuni kece na kalokalo ni rarama! <p><br/>
<p> Vakavinavinaka vei Koya na lomalagi ni lomalagi; Oi kemuni talega na wai mai lomalagi e cake! <p><br/>
<p> Me ra vakavinavinakataka na Yaca i Jiova, Ni sa vosa o Koya, sa buli na ka kecega. <p><br/>
<p> Sa vakadeitaki na ka kecega, me sega ni mudu; Sa cakava e dua nai lesilesi, me kua ni kautani. <p><br/>
<p> Vakavinavinaka vei Jiova mai vuravura, Kemudou na manumanu mai wasawasa kei na vanua titobu; <p><br/>
<p> Bukawaqa, uca cevata, uca vulavula kei na kabukabu, cagi kaukauwa, sa vakayacora tikoga na Nona vosa; <p><br/>
<p> Uunivanua, na veidelana, vunikau vuavuai kei na sitari; <p><br/>
<p> Manumanu kila, manumanu taukeni, manumanu qasi, manumanu vuka; <p><br/>
<p> Tui ni vuravura kei ira na kena tamata; na ravouvou kei ira na daulewa na vuravura; <p><br/>
<p> Na gonetagane na goneyalewa, qase kei na gone. <p><br/>
<p> Me ra vakavinavinaka kina yaca i Jiova, Sa talei duadua na Yacana, na Nona lagilagi sa sivia na lomalagi kei na vuravura. <p><br/>
<p> Sa vueta cake o Koya na nodra dokai na tamata, na nodra vakavinavinaka na tamata yalosavasava kecega ioO na nodra na Isireli, kei ira na matanitu voleka vua. Dou ia vei Jiova na vakavinavinaka.<p><br/>
<p> Vakavinavinaka vei Jiova! Seretaka vei Jiova na sere vou, Kei na Nona vakavinavinaka e nai soqosoqo levu ni Nona tamata.  <p><br/>
<p> O Isireli me ra rekitaki Koya sa buli ira; o ira na luvei Saioni mera rekitaka na nodra Tui.  <p><br/>
<p> Me ra vakavinavinaka ki na Yacana e na meke; Me ra laga sere ena vakavinavinaka ki Vua ena tibereli kei na api.  <p><br/>
<p> O Jiova sa daurekitaki ira Na nona tamata; ena ukutaki ira na yalomalumalumu ena bula.  <p><br/>
<p> Me ra reki tiko na Nona tamata e nai ukuuku; Me ra sere vakadomoilevu ena nodra i mocemoce.  <p><br/>
<p> Na vakacerecerei ni Kalou me tiko ga e gusudra, Kei nai seleiwau bati rua ena ligadra,  <p><br/>
<p> Me ra lewai kina na veimatanitu, kei nai totogi vei ira na kena tamata;  <p><br/>
<p> Me ra vesuki na kena tui ena sinucodo, kei ira na kena turaga e nai vesu kaukamea;  <p><br/>
<p> Me vakayacori vei ira na lewa sa volai  Era na dokai o ira na Nona tamata Me vakavinavinakataki o Jiova!<p><br/>
<p> Vakacerecerei Jiova! Vakacerecerea na Kalou ena Nona vale tabu Vakacerecerei Koya, ena Nona lomalagi kaukauwa!  <p><br/>
<p> Vakacerecerei Koya ena vuku ni Nona cakacaka kaukauwa; Vakacerecerei Koya me vaka na kena levu ni Nona vinaka!  <p><br/>
<p> Vakacerecerei Koya ena rorogo ni biukila; Vakacerecerei Koya ena soliteri kei na api!  <p><br/>
<p> Vakacerecerei Koya ena tibareli kei na meke; Vakacerecerei Koya ena qita kei na bitu uvuci!  <p><br/>
<p> Vakacerecerei Koya ena sibali rogo levu; Vakacerecerei Koya ena sibali rogo vinaka!  <p><br/>
<p> Na ka kecega sa cegu rawa, me vakacerecerei Jiova Me vakacerecerei o Jiova!<p><br/>
</body></html>
