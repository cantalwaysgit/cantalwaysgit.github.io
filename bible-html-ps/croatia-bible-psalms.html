<!doctype html> <html> <body>
<p> Blago čovjeku koji ne slijedi savjeta opakih, ne staje na putu grešničkom i ne sjeda u zbor podrugljivaca, <p><br/>
<p> već uživa u Zakonu Jahvinu, o Zakonu njegovu misli dan i noć. <p><br/>
<p> On je k'o stablo zasađeno pokraj voda tekućica što u svoje vrijeme plod donosi; lišće mu nikad ne vene, sve što radi dobrim urodi. <p><br/>
<p> Nisu takvi opaki, ne, nisu takvi! Oni su k'o pljeva što je vjetar raznosi. <p><br/>
<p> Stoga se opaki neće održati na sudu, ni grešnici u zajednici pravednih. <p><br/>
<p> Jer Jahve zna put pravednih, a propast će put opakih. <p><br/>
<p> Zašto se bune narodi, zašto puci ludosti snuju? <p><br/>
<p> Ustaju kraljevi zemaljski, knezovi se rotÄe protiv Jahve i Pomazanika njegova: <p><br/>
<p> "Skršimo okove njihove i jaram njihov zbacimo!" <p><br/>
<p> Smije se onaj što na nebu stoluje, Gospod im se podruguje. <p><br/>
<p> Tad im veli u svom gnjevu, žestinom ih on zbunjuje: <p><br/>
<p> "TÓa ja kralja svog postavih nad Sionom, svojom svetom gorom." <p><br/>
<p> Obznanjujem odluku Jahvinu: Gospodin mi reče: "Ti si sin moj, danas te rodih. <p><br/>
<p> Zatraži samo, i dat ću ti puke u baštinu, i u posjed krajeve zemaljske. <p><br/>
<p> Vladat ćeš njima palicom gvozdenÄom i razbit ih kao sud lončarski." <p><br/>
<p> Opametite se sada, vi kraljevi, Urazumite se, suci zemaljski. <p><br/>
<p> Služite Jahvi sa strahom, s trepetom se pokorite njemu, <p><br/>
<p> da se ne razgnjevi te ne propadnete na putu, kad uskoro plane srdžba njegova. Blago svima koji se njemu utječu! <p><br/>
<p> Psalam. Davidov. Kad je David bježao pred sinom Abšalomom.   Jahve, koliko je tlačitelja mojih, koliki se podižu na me! <p><br/>
<p> Mnogi su što o meni zbore: "Nema mu spasenja u Bogu!" <p><br/>
<p> Ti si ipak štit moj, Jahve; slavo moja, ti mi glavu podižeš. <p><br/>
<p> Iza sveg glasa Jahvi zavapih, i on me usliša sa svete gore svoje. <p><br/>
<p> Sad mogu leć' i usnuti, i onda ustat' jer me Jahve drži. <p><br/>
<p> Ne bojim se tisuća ljudi što me opsjedaju dušmanski. <p><br/>
<p> Ustani, o Jahve! Spasi me, o Bože moj! Ti udaraš po obrazu sve neprijatelje moje, opakima zube razbijaš. <p><br/>
<p> U Jahve je spasenje: na tvom narodu tvoj je blagoslov! <p><br/>
<p> Zborovođi. Uz žičana glazbala. Psalam. Davidov.   Kad zazovem, usliši me, Bože, pravdo moja, ti što me u tjeskobi izbavÄi: smiluj mi se, usliši moju molitvu! <p><br/>
<p> Sinovi čovječji, dokle će vam srca ostati tvrda? Zašto ispraznost ljubite, opsjenu slijedite? <p><br/>
<p> Znajte: Jahve čudesno uzvisuje prijatelja svoga; Gospodin će me uslišiti kad ga zazovem. <p><br/>
<p> Promislite u srcima i ne griješite, dršćite na svojim ležajima i zanijemite. <p><br/>
<p> Prinesite žrtve pravedne, u Jahvu se uzdajte! <p><br/>
<p> Mnogi govore: "Tko će nam pokazati sreću?" Obasjaj nas, Jahve, svjetlom svoga lica! <p><br/>
<p> Više si u srce moje ulio radosti nego kad obilno rode pšenica i vino. <p><br/>
<p> Čim legnem, odmah u miru i usnem, jer mi samo ti, o Jahve, daješ miran počinak. <p><br/>
<p> Zborovođi. Uz frule. Psalam. Davidov.   Čuj, o Jahve, riječi moje, jecaje moje razaberi! <p><br/>
<p> Osvrni se na glas mog prizivanja, o Kralju moj i Bože moj, jer tebe vruće zazivam! <p><br/>
<p> Jahve, zorom glas mi već čuješ, zorom ti već lijem molitve u nadi čekajuć'. <p><br/>
<p> Jer ti nisi Bog kom je nepravda mila: zlobniku nema boravka s tobom, <p><br/>
<p> opaki ne mogu opstati pred tvojim pogledom. Mrziš sve što čine bezakonje <p><br/>
<p> i uništavaš lažljivce. Varalica i krvopija Jahvi se gadi. <p><br/>
<p> Po velikoj dobroti tvojoj unići ću u Dom tvoj; past ću ničice pred svetim Domom tvojim, Jahve, prepun poštovanja. <p><br/>
<p> U svojoj me pravdi vodi poradi mojih dušmana, svoj put mi poravnaj pred očima. <p><br/>
<p> U njihovim ustima iskrenosti nema, srce im je puno zloće; grlo im je grob otvoren, a jezikom laskaju. <p><br/>
<p> Kazni ih, o Bože! Nek' propadnu oni i osnove njine, otjeraj ih zbog mnogih nedjela njihovih; tÓa oni se digoše na tebe. <p><br/>
<p> Nek' se raduju svi što se utječu tebi, neka kliču sve dovijeka! Štiti ih i nek se vesele u tebi koji ljube ime tvoje, <p><br/>
<p> jer pravednika, Jahve, ti blagoslivljaš, dobrotom ga svojom k'o štitom zaklanjaš. <p><br/>
<p> Zborovođi. Uz žičano glazbalo. U oktavi. Psalam. Davidov.   Jahve, nemoj me karati u srdžbi svojoj, ne kažnjavaj me u svojoj jarosti! <p><br/>
<p> Smiluj mi se, Jahve, jer sam iznemog'o, Jahve, ozdravi me jer dršću kosti moje. <p><br/>
<p> Duboko mi je duša potresena, a ti, o Jahve - dokle ćeš? <p><br/>
<p> Vrati se, Jahve, dušu mi izbavi, spasi me rad svoje dobrote: <p><br/>
<p> jer među mrtvima tko te se sjeća, u Podzemlju tko ti hvale pjeva? <p><br/>
<p> Iznemogoh od pusta jecanja, u noći postelju plačem zalijevam, suzama ležaj natapam. <p><br/>
<p> Od žalosti oko mi gasne i slabi, jer su mnogi neprijatelji moji. <p><br/>
<p> Odstupite od mene, svi opaki, jer je Jahve plač moj čuo. <p><br/>
<p> Čuo je Jahve molbu moju, Jahve je primio moju molitvu. <p><br/>
<p> Neka se postide i užasno zbune svi moji dušmani, i puni srama neka smjesta odstupe. <p><br/>
<p> Tužaljka. Davidova. Ispjeva je Jahvi zbog Kuša Benjaminovca.   O Jahve, Bože moj, tebi se utječem, od svih progonitelja spasi me, oslobodi, <p><br/>
<p> da mi dušu ne zgrabe kao lav što razdire, a nema tko da izbavi. <p><br/>
<p> Jahve, Bože moj, ako to učinih, ako je nepravda na rukama mojim, <p><br/>
<p> ako zlom uzvratih prijatelju, ili oplijenih nepravedna tužitelja: <p><br/>
<p> neka mi dušmanin progoni dušu i zgrabi je, neka mi život u zemlju satre i jetru u prašinu baci. <p><br/>
<p> Ustani, Jahve, u svom gnjevu, digni se na bijes tlačitelja mojih. Probudi se! Sud mi sazovi! <p><br/>
<p> Neka te okruži skupština narodna, nad njom sjedni visoko! <p><br/>
<p> O Jahve, dosudi mi pravo po pravosti mojoj i po nevinosti koja je u meni. <p><br/>
<p> Dokrajči bezakonje zlotvora, pravedna podigni, pravedni Bože koji proničeš srca i bubrege. <p><br/>
<p> Meni je štit Bog koji spasava čestita srca. <p><br/>
<p> Bog je pravedan sudac, on povazdan prijeti: <p><br/>
<p> ako se ne obrate, mač će naoštriti, luk će svoj zapet' i pravo smjerit'. <p><br/>
<p> Spremit će za njih smrtonosno oružje, strijele će svoje užariti. <p><br/>
<p> Eto, zlotvor zače nepravdu, otrudnje pakošću i podlost rodi. <p><br/>
<p> Iskopa jamu i prodube; sam u jamu svoju pade! <p><br/>
<p> Pakost će njegova pasti njemu na glavu, njemu na tjeme okrenut se nasilje njegovo. <p><br/>
<p> A ja ću hvaliti Jahvu zbog pravde njegove i pjevat ću imenu Jahve višnjega. <p><br/>
<p> Zborovođi. Po napjevu "Tijesci". Psalam. Davidov.   Jahve, Gospode naš, divno je ime tvoje po svoj zemlji, veličanstvom nebo natkriljuješ! <p><br/>
<p> U ustima djece i dojenčadi hvalu si spremio protiv neprijatelja, da postidiš mrzitelja, zlotvora. <p><br/>
<p> Gledam ti nebesa, djelo prstiju tvojih, mjesec i zvijezde što ih učvrsti - <p><br/>
<p> pa što je čovjek da ga se spominješ, sin čovječji te ga pohodiš? <p><br/>
<p> Ti ga učini malo manjim od Boga, slavom i sjajem njega okruni. <p><br/>
<p> Vlast mu dade nad djelima ruku svojih, njemu pod noge sve podloži: <p><br/>
<p> ovce i svakolika goveda, i zvijeri poljske k tome, <p><br/>
<p> ptice nebeske i ribe morske, i što god prolazi stazama morskim. <p><br/>
<p> Jahve, Gospode naš, divno je ime tvoje po svoj zemlji! <p><br/>
<p> Zborovođi. Po napjevu "Umri za sina". Psalam. Davidov.  $ALEF  Slavim te, Jahve, svim srcem svojim, ispovijedam sva čudesna djela tvoja. <p><br/>
<p> Radujem se i kličem tebi, pjevam imenu tvome, Svevišnji! <p><br/>
<p> $BET Dušmani moji natrag krenuše, padoše i pred licem tvojim pogiboše. <p><br/>
<p> Jer ti se zauze za moje pravo i parbu moju, ti sjede na prijesto - sudac pravedan: <p><br/>
<p> $GIMEL ti pokara pogane, pogubi bezbošca, ime im izbrisa dovijeka. <p><br/>
<p> Dušmani klonuše, smrvljeni zauvijek, ti im gradove razori - nesta im spomena. <p><br/>
<p> $HE Ali Jahve dovijeka stoluje, postavi prijesto svoj da sudi: <p><br/>
<p> sam po pravdi sudi krug zemaljski, izreče pucima osudu pravednu. <p><br/>
<p> $VAU Jahve je tvrđava tlačenom, tvrđava spasa u danima tjeskobe. <p><br/>
<p> Nek' se uzdaju u te koji znaju ime tvoje, jer ne ostavljaš onih što ljube tebe, o Jahve. <p><br/>
<p> $ZAJIN Pjevajte Jahvi koji prebiva na Sionu, razglašujte među pucima djela njegova, <p><br/>
<p> jer ih se spomenu kao osvetnik krvi i siromaškog jauka ne zaboravi. <p><br/>
<p> $HET Smiluj mi se, Jahve: pogledaj nevolju u koju me vrgoše neprijatelji moji, od vrata smrti izbavi me <p><br/>
<p> da naviještam sve hvale tvoje na vratima kćeri Sionske, da radostan kličem zbog spasenja tvoga. <p><br/>
<p> $TET Pogani padoše u jamu koju sami iskopaše, zamka koju potajno staviše uhvati nogu njihovu. <p><br/>
<p> Jahve se iskaza i sud održa; grešnik se spleo u djela svoja. <p><br/>
<p> $JOD Nek' grešnici odu u Podzemlje, svi pogani što zaboraviše Boga. <p><br/>
<p> $KAF Jer siromah neće pasti u zaborav zauvijek, ufanje ubogih neće biti zaludu dovijeka. <p><br/>
<p> Ustani, Jahve, da se ne osili čovjek, nek' pogani budu osuđeni pred tobom! <p><br/>
<p> Strah im, o Jahve, utjeraj, nek' spoznaju pogani da su smrtnici! <p><br/>
<p> $LAMED  Zašto, Jahve, stojiš daleko, zašto se skrivaš u dane tjeskobe? <p><br/>
<p> Obijesni bezbožnik jadnika goni, u zamke ga hvata koje mu postavi. <p><br/>
<p> Bezbožnik se pohlepom hvali, $NUN lakomac psuje i Jahvu prezire. <p><br/>
<p> Bezbožnik zbori u obijesti svojoj: "Ne, istrage nema! TÓa ni Boga nema!" I u tome sva mu je misao. <p><br/>
<p> Puti su mu svagda uspješni, na sudove tvoje on i ne misli, sve protivnike svoje prezire. <p><br/>
<p> U srcu veli: "Neću posrnuti! Ni u kojem koljenu neću biti nesretan." <p><br/>
<p> $PE Usta mu puna kletve, lukavstva i prijevare, pod jezikom njegovim muka i nesreća. <p><br/>
<p> U zasjedi čuči pokraj ograda, potajno ubija nevina, $AJIN očima siromaha vreba. <p><br/>
<p> U zaklonu sjedi k'o lav u pećini, vreba da opljačka jadnika i da ga povuče u mrežu. <p><br/>
<p> Pritajen čuči na zemlji, od nasilja mu siromasi padaju. <p><br/>
<p> U srcu svome veli: "ZÓaboravi Gospod, odvrati lice i nikoga ne vidi!" <p><br/>
<p> $KOF Ustani, Gospode Bože, podigni ruku, ne zaboravi siromaha. <p><br/>
<p> Zašto da bezbožnik prezire Boga, zašto da kaže u srcu: "Neće kazniti!" <p><br/>
<p> $REŠ Jer ti vidiš, gledaš jad i nevolju, u ruci je mjeriš. Siromah se tebi predaje, ubogu ti si pomoć! <p><br/>
<p> $ŠIN Pakosnu grešniku satri mišicu, kazni mu pakost da je više ne bude! <p><br/>
<p> Jahve je kralj u vijeke vjekova, iz zemlje njegove nestat će pogana. <p><br/>
<p> $TAU Počuj, o Jahve, čežnju siromašnih, okrijepi im srce, uho prikloni: <p><br/>
<p> da zaštitiš pravo ubogih i tlačenih, da straha više ne zadaje čovjek zemljanÄi. <p><br/>
<p> Zborovođi.  Psalam. Davidov.  Jahvi se utječem! Zašto dakle govorite duši mojoj: "Odleti u goru kao ptica! <p><br/>
<p> Gle, bezbožnici već luk napeše, za tetivu strijelu zapeše da iz potaje ustrijele pravednika. <p><br/>
<p> Kad su temelji uzljuljani, što da učini pravednik?" <p><br/>
<p> Jahve je u svom svetom Hramu, na nebeskom sjedi prijestolju. Oči njegove motre, vjeđama proniče sinove ljudske. <p><br/>
<p> Jahve proniče pravedna i nepravedna, iz dna duše mrzi silnika. <p><br/>
<p> Na grešnike će izlit' žeravu i sumpor, vjetar ognjeni bit će dio njine sudbine. <p><br/>
<p> Pravedan je Jahve i pravednost ljubi, čestiti će gledat' lice njegovo. <p><br/>
<p> Zborovođi. U oktavi. Psalam. Davidov.   U pomoć, Jahve, jer nestaje pobožnih, vjernosti nema više među ljudima! <p><br/>
<p> Svatko laže svome bližnjemu, govori usnama lažljivim i srcem dvoličnim. <p><br/>
<p> Istrijebi, Jahve, sve usne lažljive i jezik hvastavi; <p><br/>
<p> one što zbore: "Jezik je naša snaga, naše su usne za nas: tko nam što može?" <p><br/>
<p> "Zbog nevolje tlačenih i jauka ubogih sada ću ustati - govori Jahve - spasenje donijet' onom tko ga želi." <p><br/>
<p> Riječi su Jahvine riječi iskrene, srebro prokušano, od zemlje odvojeno, sedam puta očišćeno. <p><br/>
<p> O Jahve, ti ćeš bdjeti nad nama, od naraštaja ovog čuvat' nas svagda, <p><br/>
<p> pa nek' se okolo vrzu zlotvori, nek' se izdižu ljudi najgori. <p><br/>
<p> Zborovođi.  Psalam. Davidov. TÓa dokle, Jahve, dokle ćeš me zaboravljati? Dokle ćeš skrivati lice od mene? <p><br/>
<p> Dokle ću nositi bol u duši; tugu u srcu obdan i obnoć? Dokle će se dušmanin dizat' na me? <p><br/>
<p> Pogledaj, usliši, Jahve, Bože moj! Prosvijetli mi oči da ne zaspim nasmrt, <p><br/>
<p> nek' ne kaže dušmanin: "Nadjačah njega!" Nek' ne kliču protivnici ako posrnem! <p><br/>
<p> Ja se u tvoju dobrotu uzdam, nek' mi se srce raduje spasenju tvome! <p><br/>
<p> Pjevat ću Jahvi koji mi učini dobro, pjevat ću imenu Jahve Svevišnjeg! <p><br/>
<p> Zborovođi.  Davidov.   Bezumnik reče u srcu: "Nema Boga." Pokvareni rade gadosti; nitko da čini dobro. <p><br/>
<p> Jahve s nebesa gleda na sinove ljudske da vidi ima li tko razuman Boga da traži. <p><br/>
<p> No, svi skrenuše zajedno, svi se pokvariše: nitko da čini dobro - nikoga nema. <p><br/>
<p> Neće li se urazumiti svi što bezakonje čine, koji proždiru narod moj kao da jedu kruha? Ne zazivlju ime Jahvino: <p><br/>
<p> jednom će drhtati od straha, jer je Bog s rodom pravednim. <p><br/>
<p> Želite razbiti nakane ubogog: Jahve je utočište njegovo. <p><br/>
<p> O neka dođe sa Siona spas Izraelu! Kad Jahve promijeni udes naroda svoga, klicat će Jakov, radovat se Izrael. <p><br/>
<p> Psalam.  Davidov.   Jahve, tko smije prebivati u šatoru tvome, tko li stanovati na svetoj gori tvojoj? <p><br/>
<p> Onaj samo tko živi čestito, koji čini pravicu, i istinu iz srca zbori, <p><br/>
<p> i ne kleveće jezikom; koji bližnjem zla ne nanosi i ne sramoti susjeda svoga; <p><br/>
<p> koji zlikovca prezire, a poštuje one što se Jahve boje; <p><br/>
<p> koji se zaklinje prijatelju, a ne krši prisege, i ne daje novca na lihvu, i ne prima mita protiv nedužna. Tko tako čini, pokolebat' se neće dovijeka. <p><br/>
<p> Miktam.  Davidov.   Čuvaj me, Bože, jer se tebi utječem. <p><br/>
<p> Jahvi rekoh: "Ti si moj gospodar, nema mi blaženstva bez tebe!" <p><br/>
<p> Za svetima što su u zemlji sav plamtim od čežnje! <p><br/>
<p> Gomilaju patnje moje koji slijede bogove tuđe. Ja im ljevanica nalijevat' neću, ime im spominjat' neću usnama. <p><br/>
<p> Jahve mi je baština i kalež: Ti u ruci držiš moju sudbinu. <p><br/>
<p> Na divnu zemlju padoše mi konopi, vrlo mi je mila moja baština. <p><br/>
<p> Blagoslivljam Jahvu koji me svjetuje te me i noću srce opominje. <p><br/>
<p> Jahve mi je svagda pred očima; jer mi je zdesna, neću posrnuti. <p><br/>
<p> Stog' mi se raduje srce i kliče duša, i tijelo mi spokojno počiva. <p><br/>
<p> Jer mi nećeš ostavit' dušu u Podzemlju ni dati da pravednik tvoj truleži ugleda. <p><br/>
<p> Pokazat ćeš mi stazu u život, puninu radosti pred licem svojim, sebi zdesna blaženstvo vječno. <p><br/>
<p> Molitva.  Davidova.   Počuj, Jahve pravedni, i vapaj mi poslušaj, usliši molitvu iz usta iskrenih! <p><br/>
<p> Od tebe nek' mi dođe presuda, tvoje oči vide što je pravo. <p><br/>
<p> Istraži mi srce, pohodi noću, ognjem me iskušaj, al' u meni nećeš nać' bezakonja. Ne zgriješiše usta moja <p><br/>
<p> kao što griješe ljudi: po riječima usta tvojih čuvah putove Zakona. <p><br/>
<p> Korak mi čvrsto prionu za tvoje staze, ne zasta mi noga na putima tvojim. <p><br/>
<p> Zazivam te, Bože, ti ćeš me uslišit': prikloni mi uho i čuj riječi moje. <p><br/>
<p> Proslavi na meni dobrotu svoju, ti koji od dušmana izbavljaš one što se utječu desnici tvojoj. <p><br/>
<p> Čuvaj me k'o zjenicu oka, sakrij me u sjenu krila svojih <p><br/>
<p> od zlotvora što na me nasrću. Dušmani me bijesni opkoljuju, <p><br/>
<p> bešćutno srce zatvaraju i ustima zbore naduto, <p><br/>
<p> Koraci njini sad me okružuju, smjeraju da me na zemlju obore; <p><br/>
<p> slični lavu dok se, zinuv, na plijen obara i laviću što vreba u potaji. <p><br/>
<p> Ustani, Jahve, presretni ga i obori, od grešnika mi život mačem spasi, <p><br/>
<p> a rukom od ljudi, Gospodine: od ljudi kojih je dio ovaj život, kojima želudac puniš dobrima; kojih su sinovi siti, a djeci daju što im pretekne. <p><br/>
<p> A ja ću u pravdi gledati lice tvoje, i jednom kad se probudim, sit ću ga se nagledati. <p><br/>
<p> Učitelju zbora. Od Jahvina sluge Davida koji Jahvi ispjeva  ovu pjesmu u onaj dan kad ga Jahve oslobodi iz ruku neprijatelja   Ljubim te, Jahve, kreposti moja! <p><br/>
<p> Jahve, hridino moja, utvrdo moja spase moj; Bože moj, pećino moja kojoj se utječem, štite moj, snago spasenja moga, tvrđavo moja! <p><br/>
<p> Zazvat ću Jahvu, hvale predostojna, i od dušmana bit ću izbavljen. <p><br/>
<p> Valovi smrti okružiše mene, prestraviše me bujice pogubne. <p><br/>
<p> Užad Podzemlja sputiše me, smrtonosne zamke padoše na me: <p><br/>
<p> u nevolji zazvah Jahvu i Bogu svome zavapih. Iz svog Hrama zov mi začu, i vapaj moj mu do ušiju doprije. <p><br/>
<p> I zemlja se potrese i uzdrhta, uzdrmaše se temelji gora, pokrenuše se, jer On gnjevom planu. <p><br/>
<p> Iz nosnica mu dim se diže, iz usta mu oganj liznu, ugljevlje živo od njega plamsa. <p><br/>
<p> On nagnu nebesa i siđe, pod nogama oblaci mu mračni. <p><br/>
<p> Na keruba stade i poletje; na krilima vjetra zaplovi. <p><br/>
<p> Ogrnu se mrakom kao koprenom, prekri se tamnim vodama i oblacima tmastim, <p><br/>
<p> od blijeska pred licem njegovim užga se ugljevlje plameno. <p><br/>
<p> Jahve s neba zagrmje, Svevišnjega glas se ori. <p><br/>
<p> Odape strijele i dušmane rasu, izbaci munje i na zemlju ih obori. <p><br/>
<p> Morska se dna pokazaše, i temelji svijeta postaše goli od strašne prijetnje Jahvine, od olujna daha gnjeva njegova. <p><br/>
<p> On pruži s neba ruku i mene prihvati, iz silnih voda on me izbavi. <p><br/>
<p> Od protivnika moćnog mene oslobodi, od dušmana mojih jačih od mene. <p><br/>
<p> Navališe na me u dan zlosretni, ali me Jahve zaštiti, <p><br/>
<p> na polje prostrano izvede me, spasi me jer sam mu mio. <p><br/>
<p> Po pravednosti mojoj Jahve mi uzvrati, po čistoći ruku mojih on me nagradi, <p><br/>
<p> jer čuvah putove Jahvine, od Boga se svoga ne udaljih. <p><br/>
<p> Odredbe njegove sve su mi pred očima, zapovijedi njegove nisam odbacio, <p><br/>
<p> do srži odan njemu sam bio, čuvam se grijeha svakoga. <p><br/>
<p> Jahve mi po pravdi mojoj vrati, čistoću ruku mojih vidje. <p><br/>
<p> S prijateljem ti si prijatelj, poštenu poštenjem uzvraćaš. <p><br/>
<p> S čovjekom čistim ti si čist, a lukavca izigravaš, <p><br/>
<p> jer narodu poniženu spasenje donosiš, a ponižavaš oči ohole. <p><br/>
<p> Jahve, ti moju svjetiljku užižeš, Bože, tminu moju obasjavaš: <p><br/>
<p> s tobom udaram na čete dušmanske, s Bogom svojim preskačem zidine. <p><br/>
<p> Savršeni su puti Gospodnji, i riječ je Božja ognjem kušana. On, samo on, štit je svima koji se k njemu utječu. <p><br/>
<p> Jer tko je Bog osim Jahve? Tko li je hridina osim Boga našega? <p><br/>
<p> Taj Bog me snagom opasuje, stere mi put besprijekoran, <p><br/>
<p> noge mi dade brze k'o u košute i postavi me na visine čvrste, <p><br/>
<p> ruke mi za borbu uvježba i mišice da luk mjedeni napinju. <p><br/>
<p> Daješ mi štit svoj koji spasava, tvoja me desnica drži, tvoja me brižljivost uzvisi. <p><br/>
<p> Pouzdanje daješ mom koraku, i noge mi više ne posrću. <p><br/>
<p> Pognah svoje dušmane i dostigoh, i ne vratih se dok ih ne uništih. <p><br/>
<p> Obaram ih, ne mogu se dići, padaju, pod nogama mi leže. <p><br/>
<p> Ti me opasa snagom za borbu, a protivnike moje meni podloži. <p><br/>
<p> Ti dušmane moje u bijeg natjera, i rasprših one koji su me mrzili. <p><br/>
<p> Vapiju u pomoć - nikog da pomogne; vapiju Jahvi - ne odaziva se. <p><br/>
<p> Smrvih ih kao prah na vjetru, zgazih ih k'o blato na putu. <p><br/>
<p> Ti me izbavi od bune u mom narodu, postavi me glavarom pogana, puk koji ne poznavah služi mi. <p><br/>
<p> Svaki moj šapat pokorno on sluša, sinovi tuđinci meni laskaju; <p><br/>
<p> sinovi tuđinski gube srčanost, izlaze dršćuć' iz svojih utvrda. <p><br/>
<p> Živio Jahve! Blagoslovljena hridina moja! Neka se uzvisi Bog, spasenje moje! <p><br/>
<p> Bog koji mi daje osvetu i narode meni pokorava. <p><br/>
<p> Od dušmana me mojih izbavljaš i nad protivnike me moje izdižeš, ti mene od čovjeka silnika spasavaš. <p><br/>
<p> Zato te slavim, Jahve, među pucima i psalam pjevam tvome Imenu: <p><br/>
<p> umnožio si pobjede kralju svojemu, pomazaniku svome milost si iskazao, Davidu i potomstvu njegovu navijeke. <p><br/>
<p> Zborovođi.  Psalam. Davidov.   Nebesa slavu Božju kazuju, naviješta svod nebeski djelo ruku njegovih. <p><br/>
<p> Dan danu to objavljuje, a noć noći glas predaje. <p><br/>
<p> Nije to riječ, a ni govor nije, nije ni glas što se može čuti, <p><br/>
<p> al' po zemlji razliježe se jeka, riječi sve do nakraj svijeta sežu. Ondje suncu razape šator, <p><br/>
<p> te ono k'o ženik iz ložnice ide, k'o div kliče kad prelijeće stazu. <p><br/>
<p> Izlazi ono od nebeskog kraja, i put mu se opet s krajem spaja, ne skriva se ništa žaru njegovu. <p><br/>
<p> Savršen je Zakon Jahvin - dušu krijepi; pouzdano je Svjedočanstvo Jahvino - neuka uči; <p><br/>
<p> prÓava je naredba Jahvina - srce sladi; čista je zapovijed Jahvina - oči prosvjetljuje; <p><br/>
<p> neokaljan strah Jahvin - ostaje svagda; istiniti sudovi Jahvini - svi jednako pravedni, <p><br/>
<p> dragocjeniji od zlata, od zlata čistoga, slađi od meda, meda samotoka. <p><br/>
<p> Sluga tvoj pomno na njih pazi, vrlo brižno on ih čuva. <p><br/>
<p> Ali tko propuste svoje da zapazi? Od potajnih grijeha očisti me! <p><br/>
<p> Od oholosti čuvaj slugu svoga da mnome ne zavlada. Tad ću biti neokaljan, čist od grijeha velikoga. <p><br/>
<p> Moje ti riječi omiljele i razmišljanje srca moga pred licem tvojim. Jahve, hridi moja, otkupitelju moj! <p><br/>
<p> Zborovođi.  Psalam. Davidov.   Uslišio te Jahve u dan nevolje, štitilo te ime Boga Jakovljeva! <p><br/>
<p> Poslao ti pomoć iz Svetišta, branio te sa Siona! <p><br/>
<p> Spomenuo se svih ti prinosnica, bila mu mila paljenica tvoja! <p><br/>
<p> Udijelio ti što ti srce želi, ispunio sve namisli tvoje! <p><br/>
<p> Radovali se tvojoj pobjedi, u ime Boga svoga dizali stjegove! Ispunio Jahve svaku molbu tvoju! <p><br/>
<p> Znam evo: Jahve će pobjedu dati svom pomazaniku, uslišit ga iz svetih nebesa snagom pobjedne desnice svoje. <p><br/>
<p> Jedni se hvale kolima bojnim, drugi konjima, mi imenom Jahve, Boga našega! <p><br/>
<p> Oni posrću i padaju, mi se držimo i stojimo. <p><br/>
<p> Jahve, daruj pobjedu kralju, usliši nas u dan kad te zazovemo! <p><br/>
<p> Zborovođi.  Psalam. Davidov.   Jahve, zbog tvoje se moći kralj veseli, zbog pomoći tvoje radosno kliče. <p><br/>
<p> Ti mu ispuni želju srca, ne odbi molitve usana njegovih. <p><br/>
<p> Ti ga predusrete blagoslovima sretnim, na glavu mu krunu stavi od suhoga zlata. <p><br/>
<p> Za život te molio, i ti mu dade premnoge dane - za vijeke vjekova. <p><br/>
<p> Pomoću tvojom slava je njegova velika, uresio si ga veličanstvom i sjajem. <p><br/>
<p> Ti ga učini blagoslovom za vjekove, veseliš ga radošću lica svojega. <p><br/>
<p> Doista, kralj se uzda u Jahvu i po dobroti Svevišnjega neće se pokolebati. <p><br/>
<p> Tvoja ruka nek' pronađe sve dušmane tvoje, desnica tvoja neka stigne one koji te mrze! <p><br/>
<p> Nek' budu kao u peći ognjenoj kad se ukaže lice tvoje! Nek' ih Jahve gnjevom uništi, neka ih proguta oganj! <p><br/>
<p> Njihovo potomstvo satri sa zemlje i rod im iz sinova ljudskih. <p><br/>
<p> Ako li stanu zlo kovati protiv tebe, ako spremaju spletke, neće uspjeti. <p><br/>
<p> Ti ćeš ih natjerati u bijeg, svoj luk ćeš usmjeriti na njih. <p><br/>
<p> Ustani, Jahve, u sili svojoj! Daj nam da pjesmama slavimo snagu tvoju! <p><br/>
<p> Zborovođi. Po napjevu "Košuta u zoru". Psalam. Davidov.  Bože moj, Bože moj, zašto si me ostavio? Daleko si od ridanja moga. <p><br/>
<p> Bože moj, vičem danju, al'ne odvraćaš; noću vapijem i nema mi počinka. <p><br/>
<p> A ipak, ti u Svetištu prebivaš, Nado Izraelova! <p><br/>
<p> U tebe se očevi naši uzdaše, uzdaše se, i ti ih izbavi; <p><br/>
<p> k tebi su vikali i spasavali se, u tebe se uzdali, i postidjeli se nisu. <p><br/>
<p> A ja, crv sam, a ne čovjek, ruglo ljudi i naroda prezir. <p><br/>
<p> Koji me vode, podruguju se meni, razvlače usne, mašu glavom: <p><br/>
<p> "U Jahvu se on uzda, neka ga sad izbavi, neka ga spasi ako mu omilje!" <p><br/>
<p> Iz krila majčina ti si me izveo, mir mi dao na grudima majke. <p><br/>
<p> Tebi sam predan iz materine utrobe, od krila majčina ti si Bog moj. <p><br/>
<p> Ne udaljuj se od mene, blizu je nevolja, a nikog nema da mi pomogne. <p><br/>
<p> Opkoliše me junci mnogobrojni, bašanski bikovi okružiše mene. <p><br/>
<p> Ždrijela svoja razvaljuju na me k'o lav koji plijen kida i riče. <p><br/>
<p> Kao voda razlih se, sve mi se kosti rasuše; srce mi posta poput voska, topi se u grudima mojim. <p><br/>
<p> Grlo je moje kao crijep suho, i moj se jezik uz nepce slijepi: u prah smrtni bacio si mene. <p><br/>
<p> Opkolio me čopor pasa, rulje me zločinačke okružile. Probodoše mi ruke i noge, <p><br/>
<p> sve kosti svoje prebrojiti mogu, a oni me gledaju i zure na me. <p><br/>
<p> Haljine moje dijele među sobom i kocku bacaju za odjeću moju. <p><br/>
<p> Ali ti, o Jahve, daleko mi ne budi; snago moja, pohiti mi u pomoć! <p><br/>
<p> Dušu moju istrgni maču, iz šapa pasjih život moj. <p><br/>
<p> Spasi me iz ralja lavljih i jadnu mi dušu od rogova bivoljih! <p><br/>
<p> A sada, braći ću svojoj naviještat' ime tvoje, hvalit ću te usred zbora. <p><br/>
<p> "Koji se bojite Jahve, hvalite njega! Svi od roda Jakovljeva, slavite njega! Svi potomci Izraelovi, njega se bojte! <p><br/>
<p> Jer nije prezreo ni zaboravio muku jadnika, i nije sakrio lice svoje od njega; kad ga je zazvao, on ga je čuo." <p><br/>
<p> Zato ću te hvaliti u zboru veliku, pred vjernicima tvojim izvršit' zavjete. <p><br/>
<p> Siromasi će jesti i nasitit će se, hvalit će Jahvu koji traže njega: nek' živi srce vaše dovijeka! <p><br/>
<p> Spomenut će se i Jahvi se vratit' svi krajevi zemlje; pred njim će n§icÄe pasti sve obitelji pogana. <p><br/>
<p> Jer Jahvino je kraljevstvo, on je vladar pucima. <p><br/>
<p> Njemu će se jedinom klanjati svi koji snivaju u zemlji, pred njim se sagnuti svi koji u prah silaze. I moja će duša za njega živjeti, <p><br/>
<p> njemu će služiti potomstvo moje. O Gospodu će se pripovijedat' <p><br/>
<p> slijedećem koljenu, o njegovoj pravdi naviještati narodu budućem: "Ovo učini Jahve!" <p><br/>
<p> Psalam.  Davidov.   Jahve je pastir moj: ni u čem ja ne oskudijevam; <p><br/>
<p> na poljanama zelenim on mi daje odmora. Na vrutke me tihane vodi <p><br/>
<p> i krijepi dušu moju. Stazama pravim on me upravlja radi imena svojega. <p><br/>
<p> Pa da mi je i dolinom smrti proći, zla se ne bojim, jer si ti sa mnom. Tvoj štap i palica tvoja utjeha su meni. <p><br/>
<p> Trpezu preda mnom prostireš na oči dušmanima mojim. Uljem mi glavu mažeš, čaša se moja prelijeva. <p><br/>
<p> Dobrota i milost pratit će mene sve dane života moga. U Jahvinu ću domu prebivati kroz dane mnoge. <p><br/>
<p> Psalam.  Davidov.   Jahvina je zemlja i sve na njoj, svijet i svi koji na njemu žive. <p><br/>
<p> On ga na morima utemelji i na rijekama učvrsti. <p><br/>
<p> Tko će uzići na Goru Jahvinu, tko će stajati na svetom mjestu njegovu? <p><br/>
<p> Onaj u koga su ruke čiste i srce nedužno: duša mu se ne predaje ispraznosti, i ne kune se varavo. <p><br/>
<p> On blagoslov prima od Jahve i nagradu od Boga, Spasitelja svoga. <p><br/>
<p> Takav je naraštaj onih koji traže njega, koji traže lice Boga Jakovljeva. <p><br/>
<p> "Podignite, vrata, nadvratnike svoje, dižite se, dveri vječne, da uniđe Kralj slave!" <p><br/>
<p> "Tko je taj Kralj slave?" "Jahve silan i junačan, Jahve silan u boju!" <p><br/>
<p> "Podignite, vrata, nadvratnike svoje dižite se, dveri vječne, da uniđe Kralj slave!" <p><br/>
<p> "Tko je taj Kralj slave?" "Jahve nad Vojskama - on je Kralj slave!" <p><br/>
<p> Davidov. $ALEF   K tebi, Jahve, uzdižem dušu svoju, <p><br/>
<p> $BET     u tebe se uzdam, Bože moj: ne daj da se postidim, da se ne vesele nada mnom dušmani! <p><br/>
<p> $GIMEL Koji se u tebe uzdaju, postidjet se neće: postidjet će se koji se lako iznevjere. <p><br/>
<p> $DALET Pokaži mi, Jahve, svoje putove, nauči me svojim stazama! <p><br/>
<p> $HE Istinom me svojom vodi i pouči me, jer ti si Bog, moj Spasitelj: $VAU u tebe se pouzdajem svagda. <p><br/>
<p> $ZAJIN Spomeni se, Jahve, svoje nježnosti i ljubavi svoje dovijeka. <p><br/>
<p> $HET Ne spominji se grijeha moje mladosti ni prijestupa, spomeni me se po svojoj ljubavi - radi dobrote svoje, o Jahve! <p><br/>
<p> $TET Jahve je sama dobrota i pravednost: grešnike on na put privodi. <p><br/>
<p> $JOD On ponizne u pravdi vodi i uči malene putu svome. <p><br/>
<p> $KAF Sve su staze Jahvine istina i ljubav za onog koji čuva Savez njegov i propise. <p><br/>
<p> $LAMED Jahve, radi svojeg imena grijeh moj mi oprosti, jer je velik. <p><br/>
<p> $MEM Ima li koga da se boji Jahve? On će ga poučiti kojim će putem krenuti. <p><br/>
<p> $NUN Duša će mu u sreći počivati, a potomci će njegovi zaposjesti zemlju. <p><br/>
<p> $SAMEK Prisan je Jahve s onima koji ga se boje i Savez svoj objavljuje njima. <p><br/>
<p> $AJIN K Jahvi su svagda oči moje upravljene, jer mi nogu izvlači iz zamke. <p><br/>
<p> $PE Pogledaj na me i smiluj se meni, jer osamljen sam i nevoljan. <p><br/>
<p> $SADE Odagnaj tjeskobe srca moga, iz bojazni mojih izbavi me! <p><br/>
<p> Vidi nevolju moju i muku i oprosti sve grijehe moje! <p><br/>
<p> $REŠ Pogledaj dušmane moje: kako ih je mnogo i kakvom me mržnjom žestokom mrze. <p><br/>
<p> $ŠIN Čuvaj dušu moju, izbavi me: neću se postidjeti, jer se tebi utekoh. <p><br/>
<p> $TAU Nedužnost i čestitost nek' me štite, jer u tebe se uzdam, o Jahve. <p><br/>
<p> Izbavi, Bože, Izraela iz sviju tjeskoba njegovih. <p><br/>
<p> Davidov.   Dosudi mi pravo, Jahve, jer hodih u nedužnosti, i uzdajuć' se u Jahvu ja se ne pokolebah. <p><br/>
<p> Ispitaj me, Jahve, iskušaj me, istraži mi bubrege i srce. <p><br/>
<p> Jer tvoja je dobrota pred očima mojim, u istini tvojoj ja hodim. <p><br/>
<p> S ljudima opakim ja ne sjedim i ne svraćam podlima. <p><br/>
<p> Mrsko mi je društvo zlotvora, i s bezbošcima sjesti ne želim. <p><br/>
<p> U nedužnosti ruke svoje perem i obilazim žrtvenik tvoj, Jahve, <p><br/>
<p> da tvoju hvalu javno razglasim i pripovijedam sva divna djela tvoja. <p><br/>
<p> O Jahve, ljubim dom u kojem prebivaš i mjesto gdje slava tvoja stoluje. <p><br/>
<p> Ne pogubi mi dušu s grešnicima ni život moj s krvolocima; <p><br/>
<p> na rukama je njihovim zločin, a desnica im puna mita. <p><br/>
<p> A ja u nedužnosti svojoj hodim: izbavi me, milostiv mi budi. <p><br/>
<p> Noga mi stoji na pravu putu: u zborovima blagoslivljat ću Jahvu. <p><br/>
<p> Davidov.   Jahve mi je svjetlost i spasenje: koga da se bojim? Jahve je štit života moga: pred kime da strepim? <p><br/>
<p> Kad navale na me zlotvori da mi tijelo žderu, protivnici moji i dušmani, oni posrću i padaju. <p><br/>
<p> Nek' se vojska protiv mene utabori, srce se moje ne boji; nek' i rat plane protiv mene, i tada pun sam pouzdanja. <p><br/>
<p> Za jedno molim Jahvu, samo to ja tražim: da živim u Domu Jahvinu sve dane života svoga, da uživam milinu Jahvinu i Dom njegov gledam. <p><br/>
<p> U sjenici svojoj on me zaklanja u dan kobni; skriva me u skrovištu Šatora svoga, na hridinu on me uzdiže. <p><br/>
<p> I sada izdižem glavu iznad dušmana oko sebe. U njegovu ću Šatoru prinositi žrtve radosne, Jahvi ću pjevat' i klicati. <p><br/>
<p> Slušaj, o Jahve, glas moga vapaja, milostiv mi budi, usliši me! <p><br/>
<p> Moje mi srce govori: "Traži lice njegovo!" Da, lice tvoje, o Jahve, ja tražim. <p><br/>
<p> Ne skrivaj lica svoga od mene. Ne odbij u gnjevu slugu svoga! Ti, Pomoći moja, nemoj me odbaciti! I ne ostavi me, Bože, Spasitelju moj! <p><br/>
<p> Ako me otac i mati ostave, Jahve će me primiti. <p><br/>
<p> Nauči me, Jahve, putu svojemu, ravnom me stazom povedi poradi protivnika mojih. <p><br/>
<p> Bijesu dušmana mojih ne predaj me, jer ustadoše na mene svjedoci lažni koji dašću nasiljem. <p><br/>
<p> Vjerujem da ću uživati dobra Jahvina u zemlji živih. <p><br/>
<p> U Jahvu se uzdaj, ojunači se, čvrsto nek' bude srce tvoje: u Jahvu se uzdaj! <p><br/>
<p> Davidov.   K tebi, o Jahve, vapijem, hridino moja, ne ogluši se na me: da neuslišan ne postanem kao oni koji u grob silaze. <p><br/>
<p> Čuj moje zazivanje dok tebi vapijem, dok ruke uzdižem svetomu Hramu tvojem. <p><br/>
<p> Ne uzmi me s bezbožnicima i s onima koji čine bezakonje, koji govore slatko s bližnjima a u srcu im je pakost. <p><br/>
<p> Daj im po djelima njihovim i po zloći njihovih nedjela! Po djelu ruku njihovih plati im, uzvrati im po njihovoj zasluzi! <p><br/>
<p> Jer ne mare za čine Jahvine ni za djelo ruku njegovih: nek' ih obori i više ne podigne! <p><br/>
<p> Blagoslovljen Jahve što usliša zazivanje moje! Jahve mi je zaklon, on štit je moj. <p><br/>
<p> U njega se srce moje pouzdalo i pomoć mi dođe; zato mi kliče srce i pjesmom njega slavim. <p><br/>
<p> Jahve je jakost narodu svome, tvrđava spasa svom pomazaniku. <p><br/>
<p> Spasi narod svoj i blagoslovi svoju baštinu, pasi ih i nosi ih dovijeka! <p><br/>
<p> Psalam.  Davidov.   Prinesite Jahvi, o sinovi Božji, prinesite Jahvi slavu i moć! <p><br/>
<p> Prinesite Jahvi slavu njegova imena, poklonite se Jahvi u svetištu njegovu! <p><br/>
<p> Čuj! Jahve nad vodama, Jahve nad vodama silnim!  Čuj! Od straha se mladÄe košute, prerano se mladÄe košute šumske. [3b] Čuj! Bog veličanstveni zagrmje, [9a] a u Hramu njegovu svi kliknuše: Slava! <p><br/>
<p> Čuj! Jahve u sili, Jahve u veličanstvu! <p><br/>
<p> Čuj! Jahve lomi cedre, Jahve lomi cedre libanske, <p><br/>
<p> i Liban skakuće poput teleta, a Sirion kao mlado bivolče! <p><br/>
<p> Čuj! Jahve sipa munje, Jahve sipa munje ognjene! <p><br/>
<p> Čuj! Jahve potresa pustinjom, Jahve potresa pustinjom kadeškom! <p><br/>
<p> Čuj! Od straha se mladÄe košute, prerano se mladÄe košute šumske. [3b] Čuj! Bog veličanstveni zagrmje, [9a] a u Hramu njegovu svi kliknuše: Slava! <p><br/>
<p> Jahve nad valima stoluje, stoluje Jahve - kralj dovijeka! <p><br/>
<p> Jahve narodu svom daje jakost, Jahve narod svoj mirom blagoslivlje. <p><br/>
<p> Psalam. Pjesma za posvećenje Doma. Davidov.   Veličam te, Jahve, jer si me izbavio i nisi dao da se raduju nada mnom dušmani. <p><br/>
<p> Jahve, Bože moj, zazvah te, i ti si me ozdravio; <p><br/>
<p> Jahve, izveo si mi dušu iz Podzemlja, na rubu groba ti si me oživio. <p><br/>
<p> Pjevajte Jahvi, vjernici njegovi, zahvaljujte svetom imenu njegovu! <p><br/>
<p> Jer samo za tren traje srdžba njegova, a čitav život dobrota njegova. Večer donese suze, a jutro klicanje. <p><br/>
<p> U svojoj sreći rekoh: "Neću se pokolebati nikada!" <p><br/>
<p> Dobrotom si me, o Jahve, na goru nade postavio, ali čim lice sakriješ, sav se uplašim. <p><br/>
<p> Tada, Jahve, zavapih k tebi i zazvah milosrđe Boga svojega: <p><br/>
<p> "Kakva je korist od krvi moje, kakva korist da u grob siđem? Zar će te prašina slaviti, zar će naviještati vjernost tvoju?" <p><br/>
<p> Slušaj, o Jahve, i smiluj se meni; Jahve, budi mi na pomoć! <p><br/>
<p> Okrenuo si moj plač u igranje, skinuo kostrijet s mene i opasao me radošću. <p><br/>
<p> Zato ti pjeva duša moja i neće zamuknuti: Jahve, Bože moj, dovijeka ću te hvaliti! <p><br/>
<p> Zborovođi.  Psalam. Davidov.   Tebi se, Jahve, utječem, o, da se ne postidim nikada: u svojoj me pravdi izbavi! <p><br/>
<p> Prikloni k meni uho svoje, pohiti da me oslobodiš! Budi mi hrid zaštite, tvrđava spasenja. <p><br/>
<p> Jer ti si hrid moja, tvđava moja, radi svoga imena vodi me i ravnaj. <p><br/>
<p> Izvuci me iz mreže koju mi zapeše, jer ti si moje utočište. <p><br/>
<p> U tvoje ruke duh svoj predajem: otkupi me, Jahve, Bože vjerni. <p><br/>
<p> Ti mrziš one koji štuju ništavne kumire, a ja se u Jahvu uzdam. <p><br/>
<p> Radosno ću klicat' tvojoj milosti, jer si na moju bijedu pogledao, pomogao u tjeskobi duši mojoj. <p><br/>
<p> Nisi me predao u ruke dušmana, noge si mi na prostran put izveo. <p><br/>
<p> Smiluj mi se, Jahve, jer sam u tjeskobi, od jada slabi mi oko, duša i tijelo. <p><br/>
<p> Život mi se troši u gorčini, ljeta moja u jecanju. U muci mi se iscrpila snaga i kosti su moje klonule. <p><br/>
<p> Dušmanima svojim postao sam ruglo, susjedima podsmijeh, a znancima strašilo; koji me vide vani, bježe od mene. <p><br/>
<p> Nestalo me k'o mrtvaca iz sjećanja ljudi, postadoh k'o razbijena posuda. <p><br/>
<p> Čujem šaputanje mnogih, užas odasvud: sastaju se protiv mene i smišljaju kako da mi život oduzmu. <p><br/>
<p> A ja se, Jahve, u tebe uzdam; govorim: Ti si Bog moj! <p><br/>
<p> U tvojoj je ruci sudbina moja: istrgni me iz ruke dušmana i onih koji me progone! <p><br/>
<p> Rasvijetli lice nad slugom svojim, po svojoj me dobroti spasi. <p><br/>
<p> Jahve, ne bilo me stid što tebe zazvah! Neka se postide zlotvori, nek' u Podzemlju zamuknu. <p><br/>
<p> Nek' zanijeme usne lažljive koje protiv pravednika govore drsko, oholo i prezirno. <p><br/>
<p> O, kako je velika, Jahve, tvoja dobrota, koju čuvaš za one koji te se boje, koju iskazuješ onima što se tebi utječu naočigled sinovima čovječjim. <p><br/>
<p> Zaklanjaš ih štitom lica svoga od zavjera ljudskih; u šatoru svom ih skrivaš od jezika svadljivih. <p><br/>
<p> Blagoslovljen Jahve jer me obasu čudesnom dobrotom u gradu tvrdom. <p><br/>
<p> U tjeskobi svojoj već mišljah: "Odbačen sam od pogleda tvoga." Ali ti si čuo glas mog zaziva dok sam tebi vapio. <p><br/>
<p> Ljubite Jahvu, svi sveti njegovi: čuva Jahve svoje vjernike, a po zasluzi vraća onima koji postupaju oholo. <p><br/>
<p> Budite hrabri i jaka srca, svi koji se u Jahvu uzdate! <p><br/>
<p> Davidov.   Poučna pjesma. Blažen onaj kome je grijeh otpušten, kome je zločin pokriven! <p><br/>
<p> Blago čovjeku kome Jahve ne ubraja krivnju i u čijemu duhu nema prijevare! <p><br/>
<p> Prešutjet' sam htio, al' kosti mi klonuše od neprestana jecanja. <p><br/>
<p> Danju i noću ruka me tvoja tištala, snaga mi se trošila k'o za ljetnih žega. <p><br/>
<p> Tad grijeh svoj tebi priznah i krivnju svoju više ne skrivah. Rekoh: "Priznat ću Jahvi prijestup svoj", i ti si mi krivnju grijeha oprostio. <p><br/>
<p> Zato nek' ti se moli pobožnik svaki u času nevolje. Kad bujice silne navale, njega neće stići. <p><br/>
<p> Utočište ti si moje, od tjeskobe ti ćeš me sačuvat', odjenut' me radošću spasenja. <p><br/>
<p> Učit ću te, put ti kazat' kojim ti je ići, svjetovat ću te, oko će moje bdjeti nad tobom. <p><br/>
<p> Ne budite kao konj ili mazga bez razuma: divljinu im krotiš vođicama i uzdom, inače im se ne primiči! <p><br/>
<p> Bezbožnika taru mnoge nevolje, a tko se uzda u Jahvu, njega okružuje milost. <p><br/>
<p> Radujte se Jahvi i kličite, pravedni, kličite svi koji ste srca čestita! <p><br/>
<p> Pravednici, Jahvi kličite! Hvaliti ga pristoji se čestitima. <p><br/>
<p> Slavite Jahvu na harfi, na liri od deset žica veličajte njega! <p><br/>
<p> Pjesmu novu zapjevajte njemu i glazbala skladna popratite poklicima. <p><br/>
<p> Jer prÓava je riječ Jahvina i vjernost su sva djela njegova. <p><br/>
<p> On ljubi pravdu i pravo: puna je zemlja dobrote Jahvine. <p><br/>
<p> Jahvinom su riječju nebesa sazdana i dahom usta njegovih sva vojska njihova. <p><br/>
<p> Vodu morsku on sabire kao u mješinu i bezdane stavlja u spremišta. <p><br/>
<p> Zemlja sva neka pred Jahvom strepi, neka ga se boje svi stanovnici svijeta! <p><br/>
<p> Jer on reče - i sve postade, naredi - i sve se stvori. <p><br/>
<p> Jahve razbija nakane pucima, mrsi namjere narodima. <p><br/>
<p> Naum Jahvin dovijeka ostaje i misli srca njegova od koljena do koljena. <p><br/>
<p> Blago narodu kojemu je Jahve Bog, Narodu koji on odabra sebi za baštinu! <p><br/>
<p> Gospodin motri s nebesa i gleda sve sinove čovječje. <p><br/>
<p> Iz svoga prebivališta motri sve stanovnike zemaljske: <p><br/>
<p> on je svima srca stvorio i pazi na sva djela njihova. <p><br/>
<p> Ne spasava kralja vojska mnogobrojna, ne spasava velika sila junaka. <p><br/>
<p> Isprazno se od konja nadati spasenju, jačina njegova ne izbavlja. <p><br/>
<p> Oko je Jahvino nad onima koji ga se boje, nad onima koji se uzdaju u milost njegovu: <p><br/>
<p> da im od smrti život spasi, da ih hrani u danima gladi. <p><br/>
<p> Naša se duša Jahvi nada, on je pomoć i zaštita naša. <p><br/>
<p> Srce nam se u njemu raduje, u njegovo sveto ime mi se uzdamo. <p><br/>
<p> Neka dobrota tvoja, o Jahve, bude nad nama, kao što se mi u tebe uzdamo! <p><br/>
<p> Davidov. Kada se David pravio ludim pred Abimelekom, a on  $ALEF Blagoslivljat ću Jahvu u svako doba, njegova će mi hvala biti svagda na ustima! <p><br/>
<p> $BET Nek' se Jahvom duša moja hvali: nek' čuju ponizni i nek' se raduju! <p><br/>
<p> $GIMEL Veličajte sa mnom Jahvu, uzvisujmo ime njegovo zajedno! <p><br/>
<p> $DALETTražio sam Jahvu, i on me usliša, izbavi me od straha svakoga. <p><br/>
<p> $HE U njega gledajte i razveselite se, da se ne postide lica vaša. <p><br/>
<p> $ZAJIN Eto, jadnik vapi, a Jahve ga čuje, izbavlja ga iz svih tjeskoba. <p><br/>
<p> $HET Anđeo Jahvin tabor podiže oko njegovih štovalaca da ih spasi. <p><br/>
<p> $TET Kušajte i vidite kako dobar je Jahve: blago čovjeku koji se njemu utječe! <p><br/>
<p> $JOD Bojte se Jahve, vi sveti njegovi: ne trpe oskudice koji ga se boje. <p><br/>
<p> $KAF Osiromašiše mogućnici i gladuju, a koji traže Jahvu ne trpe oskudice. <p><br/>
<p> $LAMED Dođite, djeco, i poslušajte me, učit ću vas strahu Gospodnjem. <p><br/>
<p> $MEM O čovječe, ljubiš li život? Želiš li dane mnoge uživati dobra? <p><br/>
<p> $NUN Jezik svoj oda zla suspreži i usne od riječi prijevarnih! <p><br/>
<p> $SAMEK Zla se kloni, a čini dobro, traži mir i za njim idi! <p><br/>
<p> $PE Oči Jahvine gledaju pravedne, uši mu slušaju vapaje njihove. <p><br/>
<p> $AJIN Lice se Jahvino okreće protiv zločinaca da im spomen zatre na zemlji. <p><br/>
<p> $SADE Pravednici zazivaju, i Jahve ih čuje, izbavlja ih iz svih tjeskoba. <p><br/>
<p> $KOF Blizu je Jahve onima koji su skršena srca, a klonule duše spasava. <p><br/>
<p> $REŠ Mnoge nevolje ima pravednik, ali ga Jahve od svih izbavlja. <p><br/>
<p> $ŠIN On čuva sve kosti njegove: ni jedna mu se neće slomiti. <p><br/>
<p> $TAU Opakost bezbošca ubija, platit će koji mrze pravednika. <p><br/>
<p> Jahve izbavlja duše slugu svojih, i neće platiti tko god se njemu utječe. <p><br/>
<p> Davidov.   Optuži, Jahve, tužitelje moje i napadni one koji mene napadaju! <p><br/>
<p> Stavi oklop, uzmi štit svoj i ustani meni u pomoć! <p><br/>
<p> Zavitlaj kopljem i presretni progonitelje moje, reci mojoj duši: "Ja sam tvoje spasenje." <p><br/>
<p> Nek' se smetu i postide koji život moj traže, nek' uzmaknu i nek' se posrame koji mi propast snuju! <p><br/>
<p> Nek' budu k'o pljeva na vjetru kad ih Anđeo Jahvin potjera! <p><br/>
<p> Mračni i skliski bili im putovi kad ih Anđeo Jahvin bude gonio! <p><br/>
<p> Bez razloga napeše mi mrežu, bez razloga grob duši mojoj iskopaše. <p><br/>
<p> Propast će ih stići iznenada, u mrežu koju napeše sami će se uhvatiti, past će u jamu što je iskopaše! <p><br/>
<p> A moja će duše klicati u Jahvi, radovat će se u spasenju njegovu. <p><br/>
<p> Sve će kosti moje govoriti: Tko je, Jahve, poput tebe koji ubogog spasavaš od silnika, jadnika i siromaha od pljačkaša? <p><br/>
<p> Ustadoše svjedoci opaki: pitaju me za ono što ne znam. <p><br/>
<p> Vraćaju mi zlo za dobro, duša moja zapada u osamu. <p><br/>
<p> U bolesti njihovoj nosio sam kostrijet, dušu svoju postom morio, i molitva mi se u krilo vraćala. <p><br/>
<p> Kao za prijateljem, za bratom - obilažah tužan; od žalosti se pogurih kao onaj što za majkom žali. <p><br/>
<p> A sada kad posrnuh ja, oni se raduju, skupiše se protiv mene da udare iznenada, i bez prestanka oni me razdiru. <p><br/>
<p> Ruglom na ruglo iskušavaju me i zubima škripaju na mene. <p><br/>
<p> O Jahve, dokle ćeš gledati? Istrgni mi dušu nasrtajima njihovim, otmi lavovima jedino dobro moje! <p><br/>
<p> Zahvalit ću ti u velikom zboru, slavit ću te među pukom brojnim. <p><br/>
<p> Nek' se ne raduju nada mnom dušmani nepravedni, nek' ne namiguju očima oni koji me nizašto mrze! <p><br/>
<p> Jer oni ne misle o miru, već spletke snuju protiv mirnih u zemlji. <p><br/>
<p> Razvaljuju svoja usta na me i govore: "Ha, ha, vidjesmo očima svojim!" <p><br/>
<p> Ti sve vidiš, o Jahve! Nemoj šutjeti! Gospode, od mene se ne udaljuj! <p><br/>
<p> Preni se, ustani da me obraniš, Bože moj, Gospode, vodi parnicu moju! <p><br/>
<p> Po svojoj me pravdi sudi, Jahve, Bože moj, nek' se ne raduju nada mnom! <p><br/>
<p> Nek' ne misle u srcu: "Ispunila nam se želja!" Nek' ne reknu: "Progutali smo ga!" <p><br/>
<p> Nek' se postide i posrame svi zajedno koji se nesreći mojoj raduju! Nek' se odjenu stidom i sramotom oni koji se podižu na me! <p><br/>
<p> Nek' radosno kliču kojima je pravo moje na srcu i nek' svagda govore: "Velik je Jahve! Milo mu je spasenje sluge njegova!" <p><br/>
<p> A moj će jezik kazivati pravdu tvoju i hvalu tebi navijeke. <p><br/>
<p> Zborovođi.  Od sluge Jahvina Davida.   Grešan je naum u srcu zlotvora, straha Božjega nema on pred očima. <p><br/>
<p> Sam sebi on laska suviše, grijeha svog ne vidi i ne mrzi. <p><br/>
<p> Riječi usta njegovih prijevara su i zlodjelo, za razumnost i dobro on više ne mari. <p><br/>
<p> Bezakonje smišlja na postelji svojoj, na opaku ostaje putu, od zla ne odustaje. <p><br/>
<p> Do neba je, Jahve, dobrota tvoja, do oblaka vjernost tvoja. <p><br/>
<p> Pravednost je tvoja k'o Božji vrhunci, a sudovi tvoji k'o duboko more: ljude i stoku ti, Jahve, spasavaš. <p><br/>
<p> Kako li je dragocjena, Bože, dobrota tvoja, pod sjenu krila tvojih ljudi se sklanjaju; <p><br/>
<p> site se pretilinom Doma tvojega, potocima svojih slasti ti ih napajaš. <p><br/>
<p> U tebi je izvor životni, tvojom svjetlošću mi svjetlost vidimo. <p><br/>
<p> Zakrili dobrotom sve koji te štuju i pravednošću svojom sve koji su srca čestita. <p><br/>
<p> Neka me ne zgazi noga ohola, i ruka grešnika neka me ne goni. <p><br/>
<p> Gle, padoše koji čine bezakonje: oboreni su da više ne ustanu. <p><br/>
<p> Davidov.  $ALEF  Nemoj se žestiti na opake, zavidjet nemoj pakosnicima: <p><br/>
<p> kao trava brzo se osuše, k'o mlada zelen brzo uvenu. <p><br/>
<p> $BET U Jahvu se uzdaj i čini dobro, da smiješ stanovati u zemlji i živjeti u miru. <p><br/>
<p> Sva radost tvoja neka bude Jahve: on će ispuniti želje tvoga srca! <p><br/>
<p> $GIMEL Prepusti Jahvi putove svoje, u njega se uzdaj i on će sve voditi. <p><br/>
<p> Pravda će tvoja zasjati k'o svjetlost i tvoje pravo k'o sunce podnevno. <p><br/>
<p> $DALET Smiri se pred Jahvom i njemu se nadaj, ne žesti se na onog koji ima sreće, na čovjeka koji spletke kuje. <p><br/>
<p> $HE Stišaj svoj gnjev i ostavi se srdžbe, ne žesti se da zlo ne učiniš. <p><br/>
<p> Jer će biti satrti zlikovci, a koji se u Jahvu uzdaju, baštinit će zemlju. <p><br/>
<p> $VAU Još malo i nestat će bezbožnika: mjesto ćeš njegovo tražiti, a njega više nema. <p><br/>
<p> Zemlju će posjedovati krotki, obilje mira oni će uživat'. <p><br/>
<p> $ZAJIN Bezbožnik smišlja zlo pravedniku i zubima škrguće na njega. <p><br/>
<p> A Gospod se njemu smije jer vidi da dan njegov dolazi. <p><br/>
<p> $HET Mač potežu bezbošci i zapinju lukove da obore jadnika i siromaha, da pokolju one koji hode pravim putem. <p><br/>
<p> Mačem će vlastito srce probiti, slomit će se njihovi lukovi. <p><br/>
<p> $TET Bolje je i malo u pravednika no golemo blago u zlotvora: <p><br/>
<p> jer će se ruke zlotvora slomiti, a Jahve je oslon pravedniku. <p><br/>
<p> $JOD Jahve se brine za život čestitih, dovijeka će trajati baština njihova. <p><br/>
<p> Neće se postidjeti u vrijeme nevolje, bit će siti u danima gladi. <p><br/>
<p> $KAF A bezbožnici će propasti, dušmani Jahvini povenut će k'o ures livada, poput dima se rasplinuti. <p><br/>
<p> $LAMED Bezbožnik zaima, ali ne vraća, pravednik se sažaljeva i daje. <p><br/>
<p> Oni koje Jahve blagoslovi baštinit će zemlju, a koje prokune bit će zatrti. <p><br/>
<p> $MEM Jahve vodi i učvršćuje korake čovjeku i mio mu je put njegov. <p><br/>
<p> Ako i posrne, ne pada jer ga Jahve drži za ruku. <p><br/>
<p> $NUN Mlad bijah i ostarjeh, al' ne vidjeh pravednika napuštena ili da mu djeca kruha prose. <p><br/>
<p> Uvijek je milosrdan i u zajam daje, na njegovu je potomstvu blagoslov. <p><br/>
<p> $SAMEK Zla se kloni i čini dobro, i ostat ćeš dovijeka. <p><br/>
<p> Jer Jahve ljubi pravdu i pobožnika svojih ne ostavlja. $AJIN Zauvijek će biti zatrti zlikovci, istrijebit će se potomstvo bezbožnika. <p><br/>
<p> Zemlju će posjedovati pravednici i živjet će na njoj dovijeka. <p><br/>
<p> $PE Pravednikova usta mudrost kazuju, a jezik njegov govori pravo. <p><br/>
<p> Zakon mu je Božji u srcu, ne kolebaju se koraci njegovi. <p><br/>
<p> $SADE Bezbožnik vreba pravednoga i smišlja da ga usmrti. <p><br/>
<p> Jahve ga neće ostaviti u njegovoj vlasti i neće dopustiti da ga na sudu osude. <p><br/>
<p> $KOF U Jahvu se uzdaj i drži se puta njegova: on će te uzvisit' i baštinit ćeš zemlju; radostan ćeš gledati propast bezbožnih. <p><br/>
<p> $REŠ Vidjeh obijesna zlotvora gdje se k'o cedar krošnjat širi. <p><br/>
<p> Prođoh, i gle - nema ga više; potražih ga i ne nađoh. <p><br/>
<p> $ŠIN Promatraj čestita i gledaj neporočna: mirotvorac ima potomstvo. <p><br/>
<p> A grešnici bit će svi iskorijenjeni, istrijebit će se zlikovačko sjeme. <p><br/>
<p> $TAU Od Jahve dolazi spas pravednicima, on im je zaklon u vrijeme nevolje. <p><br/>
<p> Jahve im pomaže, on ih izbavlja: on će ih izbaviti od zlotvora i spasiti, jer u njemu traže okrilje. <p><br/>
<p> Psalam. Davidov. Za spomen.   Jahve, u srdžbi svojoj nemoj ne karati, i nemoj me kazniti u svojemu gnjevu. <p><br/>
<p> Strijele se tvoje u me zabodoše, ruka me tvoja teško pritisnu: <p><br/>
<p> na tijelu mi ništa zdravo nema zbog gnjeva tvog, od grijeha mojih mira mi nema kostima. <p><br/>
<p> Zloće moje glavu su mi nadišle, kao preteško breme tište me. <p><br/>
<p> Rane moje zaudaraju i gnjiju zbog bezumnosti moje. <p><br/>
<p> Pogurih se sav i zgrčih, povazdan lutam žalostan. <p><br/>
<p> Moji bokovi puni su ognjice, na tijelu mi ništa zdravo nema. <p><br/>
<p> Iscrpljen sam i satrven posve, stenjem od jecanja srca svojega. <p><br/>
<p> O Gospode, sve su mi želje pred tobom, i vapaji moji nisu ti skriveni. <p><br/>
<p> Srce mi udara silno, snaga me ostavlja i svjetlost vida očinjeg gasi se. <p><br/>
<p> Prijatelji i drugovi od rana mojih uzmakoše, i moji najbliži stoje daleko. <p><br/>
<p> Namještaju mi zamke oni koji mi život vrebaju, koji mi žele nesreću, propašću mi prijete i uvijek smišljaju prijevare. <p><br/>
<p> A ja sam kao gluh i ništa ne čujem i, kao nijem, usta ne otvaram. <p><br/>
<p> Postadoh k'o čovjek koji ne čuje i koji u ustima nema odgovora. <p><br/>
<p> Jer u tebe se, o Jahve, uzdam, ti ćeš me uslišati, Jahve, Bože moj! <p><br/>
<p> Rekoh: "Nek' se ne raduju nada mnom; kad mi noga posrne, nek' se ne uzdižu nada mnom!" <p><br/>
<p> Jer umalo ne propadoh, i moja je bol svagda preda mnom. <p><br/>
<p> Bezakonje svoje ja priznajem i pun sam žalosti zbog grijeha svojega. <p><br/>
<p> A koji su bez razloga protiv mene, moćni su, i mnogi su koji me mrze nepravedno. <p><br/>
<p> Za dobro zlom mi uzvraćaju, protive mi se što tražim dobro. <p><br/>
<p> O Jahve, ne ostavljaj me! Bože moj, ne udaljuj se od mene! <p><br/>
<p> Požuri se meni u pomoć, Gospode, spase moj! <p><br/>
<p> Zborovođi. Jedutunu. Psalam. Davidov.   Odlučio sam: "Čuvat ću put svoj da ne zgriješim jezikom; usta ću svoja zauzdati dokle god preda mnom bude bezbožnik." <p><br/>
<p> Zamukoh, zanijemjeh, glasa ne puštah, ali uzalud - bol mi postade gorča. <p><br/>
<p> U meni srce je gorjelo, na samu pomisao buknuo bi oganj; tad progovorih svojim jezikom: <p><br/>
<p> "Objavi mi, Jahve, moj svršetak i kolika je mjera mojih dana, da znam kako sam ništavan. <p><br/>
<p> Evo, pedljem si mi dane izmjerio, život moj je kao ništa pred tobom: tek dašak je svaki čovjek. <p><br/>
<p> Poput sjene čovjek prolazi tek dašak je sve bogatstvo njegovo: zgrće, a ne zna tko će ga pokupiti." <p><br/>
<p> A sada, čemu da se nadam, Gospode? Sva je nada moja u tebi! <p><br/>
<p> Izbavi me svih mojih bezakonja, ne daj da ruglo budem luđaku! <p><br/>
<p> Šutim i usta ne otvaram, jer tako si ti učinio. <p><br/>
<p> Bič svoj otkloni od mene, jer izdišem pod težinom ruke tvoje. <p><br/>
<p> Ti kaznama popravljaš čovjeka i sve mu najdraže kao moljac rastačeš: tek dašak je svaki čovjek. <p><br/>
<p> Čuj, o Jahve, molitvu moju, vapaje mi poslušaj, na suze se moje ne ogluši! Jer u tebe ja sam došljak, pridošlica kao svi oci moji. <p><br/>
<p> Odvrati pogled od mene, da odahnem prije nego odem i više ne budem! <p><br/>
<p> Zborovođi.  Psalam. Davidov.   Uzdah se u Jahvu uzdanjem silnim, i on se k meni prignu i usliša vapaj moj. <p><br/>
<p> Izvuče me iz jame propasti, iz blata kalnoga; noge mi stavi na hridinu, korake moje ukrijepi. <p><br/>
<p> U usta mi stavi pjesmu novu, slavopoj Bogu našemu. Vidjet će mnogi i strah će ih obuzeti: uzdanje će svoje staviti u Jahvu. <p><br/>
<p> Blago čovjeku koji se u Jahvu uzda, koji ne ide za štovateljima lažnih bogova, za onima koji se predaju prijevari. <p><br/>
<p> Čudesa mnoga tvoriš, o Jahve, Bože moj, i namisli čudesne - ravna ti nema! Kazivat' ih i objavljivati želim, al' odveć ih je da bi se nabrojit' mogli. <p><br/>
<p> Nisu ti mile ni žrtve ni prinosi, nego si mi uši otvorio: paljenice ni okajnice ne tražiš. <p><br/>
<p> Tada rekoh: "Evo dolazim! U svitku knjige piše za mene: <p><br/>
<p> Milje mi je, Bože moj, vršit volju tvoju, Zakon tvoj duboko u srcu ja nosim." <p><br/>
<p> Tvoju ću pravdu naviještat' u velikom zboru, i usta svojih zatvoriti neću, o Jahve, sve ti je znano. <p><br/>
<p> Tvoju pravdu neću kriti u srcu, kazivat ću vjernost tvoju i tvoj spas. Tajit neću dobrote tvoje, ni tvoje vjernosti velikoj skupštini. <p><br/>
<p> A ti, o Jahve, milosrđa mi svog ne krati, dobrota tvoja i vjernost neka me svagda čuvaju. <p><br/>
<p> Jer me okružiše nesreće nebrojene, krivice me moje sustigoše da gledat' ne mogu: više ih je no vlasi na glavi, i srce mi je stoga klonulo. <p><br/>
<p> Bilo ti milo, o Jahve, da me izbaviš; Gospodine, u pomoć mi pohitaj! <p><br/>
<p> Neka se postide i smetu svi koji mi o glavi rade. Nek' uzmaknu i neka se posrame koji se nesreći mojoj raduju! <p><br/>
<p> Neka se skamene u sramoti svojoj koji zlurado na me grohoću! <p><br/>
<p> Neka kliču i nek' se vesele u tebi svi koji te traže! Neka govore svagda: "Velik je Jahve!" svi koji spasenje tvoje ljube. <p><br/>
<p> Bijedan sam ja i nevoljan, al' Jahve se brine za me. Ti si pomoć moja i moj spasitelj; o Bože moj, ne kasni! <p><br/>
<p> Zborovođi.  Psalam. Davidov.   Blago onome koji misli na uboga i slaba: u dan nevolje Jahve će ga spasiti! <p><br/>
<p> Jahve će ga štititi i živa sačuvati, sreću mu dati na zemlji i neće ga predati na volju dušmanima. <p><br/>
<p> Jahve će ga ukrijepiti na postelji boli, bolest mu okrenuti u snagu. <p><br/>
<p> Zavapih: "Jahve, smiluj mi se, iscijeli mi dušu jer tebi sagriješih!" <p><br/>
<p> Neprijatelji zlo govore o meni: "Kad će umrijeti i kad će mu nestati imena?" <p><br/>
<p> I dođe li tko da me posjeti, himbeno govori, u srcu pakosti skuplja i vani opada. <p><br/>
<p> Mrzitelji moji svi složno šapuću o meni; zlo mi dosuđuju: <p><br/>
<p> "Pogubna se pošast na nj oborila." Ili: "Tko jednom leže, više ne ustaje." <p><br/>
<p> Pa i prijatelj moj u koga se uzdah, koji blagovaše kruh moj, petu na me podiže. <p><br/>
<p> A ti, Jahve, smiluj se meni i podigni me da im mogu uzvratiti. <p><br/>
<p> Po tome ću znati da sam mio tebi: što se dušmanin moj neće veseliti nada mnom. <p><br/>
<p> A mene ćeš zdrava uzdržati i pred svoje me lice staviti dovijeka. <p><br/>
<p> Blagoslovljen Jahve, Bog Izraelov, od vijeka do vijeka! Tako neka bude! Amen! <p><br/>
<p> Zborovođi.  Poučna pjesma. Sinova Korahovih.   Kao što košuta žudi za izvor-vodom, tako duša moja čezne, Bože, za tobom. <p><br/>
<p> Žedna mi je duša Boga, Boga živoga: o, kada ću doći i lice Božje gledati? <p><br/>
<p> Suze su kruh moj danju i noću, dok me svednevice pitaju: "Gdje ti je Bog tvoj?" <p><br/>
<p> Duša moja gine kada se spomenem kako koračah u mnoštvu predvodeć' ih k Domu Božjem uz radosno klicanje i hvalopojke u povorci svečanoj. <p><br/>
<p> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! <p><br/>
<p> Tuguje duša u meni, stoga se tebe spominjem iz zemlje Jordana i Hermona, s brda Misara. <p><br/>
<p> Bezdan doziva bezdan bukom slapova tvojih: sve vode tvoje i vali preko mene prijeđoše. <p><br/>
<p> Nek' mi danju Jahve naklonost udijeli, a noću pjesmom ću hvalit' Boga života svog. <p><br/>
<p> Reći ću Bogu: "Hridino moja, zašto me zaboravljaš? Zašto obilazim žalostan, pritisnut dušmanima?" <p><br/>
<p> Kosti mi se lome od poruge neprijatelja dok me svednevice pitaju: "Gdje ti je Bog tvoj?" <p><br/>
<p> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! <p><br/>
<p> Dosudi mi pravo, Bože, i povedi parbu moju protiv čeljadi bezbožne, izbavi me od čovjeka zlobna i opaka! <p><br/>
<p> Jer ti si, Bože, zaklon moj: zašto me odbacuješ? Zašto obilazim žalostan, pritisnut dušmanima? <p><br/>
<p> Pošlji svjetlost svoju i vjernost: nek' me vode, nek' me dovedu na tvoju svetu goru, u šatore tvoje! <p><br/>
<p> I pristupit ću Božjem žrtveniku, Bogu, radosti svojoj. Harfom ću slaviti tebe, Bože, o Bože moj! <p><br/>
<p> Što si mi, dušo, klonula i što jecaš u meni? U Boga se uzdaj, jer opet ću ga slaviti, spasenje svoje, Boga svog! <p><br/>
<p> Zborovođi.  Sinova Korahovih. Poučna pjesma.   Bože, ušima svojim slušasmo, očevi nam pripovijedahu naši, o djelu koje si izveo u danima njihovim - u danima davnim. <p><br/>
<p> Rukom si svojom izagnao pogane, a njih posadio, iskorijenio narode, a njih raširio. <p><br/>
<p> Mačem svojim oni zemlju ne zauzeše niti im mišica njihova donese pobjedu, već desnica tvoja i tvoja mišica i lice tvoje milosno jer si ih ljubio. <p><br/>
<p> Ti, o moj Kralju i Bože moj, ti si dao pobjede Jakovu. <p><br/>
<p> Po tebi dušmane svoje odbismo, u tvome imenu zgazismo one koji se na nas digoše. <p><br/>
<p> U svoj se luk nisam pouzdavao, nit' me mač moj spasavao. <p><br/>
<p> Nego ti, ti si nas spasio od dušmana, ti si postidio one koji nas mrze. <p><br/>
<p> Dičili smo se Bogom u svako doba i tvoje ime slavili svagda. <p><br/>
<p> A sad si nas odbacio i posramio nas i više ne izlaziš, Bože, sa četama našim. <p><br/>
<p> Pustio si da pred dušmanima uzmaknemo, i opljačkaše nas mrzitelji naši. <p><br/>
<p> Dao si nas k'o ovce na klanje i rasuo nas među neznabošce. <p><br/>
<p> U bescjenje si puk svoj prodao i obogatio se nisi prodajom. <p><br/>
<p> Učinio si nas ruglom susjedima našim, na podsmijeh i igračku onima oko nas. <p><br/>
<p> Na porugu smo neznabošcima, narodi kimaju glavom nad nama. <p><br/>
<p> Svagda mi je sramota moja pred očima i stid mi lice pokriva <p><br/>
<p> zbog pogrdne graje podrugljivaca, zbog osvetljiva dušmanina. <p><br/>
<p> Sve nas to snađe iako te nismo zaboravili niti povrijedili Saveza tvoga, <p><br/>
<p> niti nam se srce odmetnulo od tebe, niti nam je noga s tvoje skrenula staze, <p><br/>
<p> kad si nas smrvio u boravištu šakalskom i smrtnim nas zavio mrakom. <p><br/>
<p> Da smo i zaboravili ime Boga našega, da smo ruke k tuđem bogu podigli: <p><br/>
<p> zar Bog toga ne bi saznao? TÓa on poznaje tajne srdaca! <p><br/>
<p> Ali zbog tebe ubijaju nas dan za danom, i mi smo im k'o ovce za klanje. <p><br/>
<p> Preni se! Što spavaš, Gospode? Probudi se! Ne odbacuj nas dovijeka! <p><br/>
<p> Zašto lice svoje sakrivaš, zaboravljaš bijedu i nevolju našu? <p><br/>
<p> Jer duša nam se u prah raspala, trbuh nam se uza zemlju prilijepio. <p><br/>
<p> Ustani, u pomoć nam priteci, izbavi nas radi ljubavi svoje! <p><br/>
<p> Zborovođi. Po napjevu "Ljiljani". Sinova Korahovih. Poučna pjesma. Svadbena pjesma.   Iz srca mi naviru riječi divne: pjesmu svoju ja kralju pjevam, jezik mi je k'o pisaljka hitra pisara. <p><br/>
<p> Lijep si, najljepši od ljudskih sinova, po usnama ti se milina prosula, stoga te Bog blagoslovio dovijeka. <p><br/>
<p> Pripaši mač uz bedra, junače, ogrni se sjajem i veličanstvom! <p><br/>
<p> Zajaši i kreni za istinu, za vjernost i pravdu, zapni luk i desnicu svoju proslavi! <p><br/>
<p> Oštre su strelice tvoje, narodi padaju pred tobom i kraljeve dušmane ostavlja hrabrost. <p><br/>
<p> Prijestolje je tvoje, Bože, u vijeke vjekova, i pravedno žezlo - žezlo je tvog kraljevstva! <p><br/>
<p> Ti ljubiš pravednost, a mrziš bezakonje, stoga Jahve, Bog tvoj, tebe pomaza uljem radosti kao nikog od tvojih drugova. <p><br/>
<p> Smirnom, alojem i kasijom mirišu ti haljine, iz dvorova bjelokosnih harfe te vesele. <p><br/>
<p> Kraljevske ti kćeri idu u susret, zdesna ti je kraljica u zlatu ofirskom. <p><br/>
<p> "Slušaj, kćeri, pogledaj, prisluhni: zaboravi svoj narod i dom oca svog! <p><br/>
<p> Zaželi li kralj ljepotu tvoju, smjerno se pokloni njemu jer je on gospodar tvoj. <p><br/>
<p> Narod tirski dolazi s darovima, naklonost tvoju traže prvaci naroda." <p><br/>
<p> Sva lijepa korača kći kraljeva u haljinama zlatom vezenim. <p><br/>
<p> U haljini od veza šarena kralju je dovode, pratnja su joj djevice, druge njezine. <p><br/>
<p> S veseljem ih vode i s klicanjem u kraljeve dvore ulaze. <p><br/>
<p> Oce tvoje naslijedit će tvoji sinovi, postavit ćeš ih knezovima na svoj zemlji. <p><br/>
<p> Iz koljena u koljeno naviještat će ime tvoje, hvalit će te narodi u vijeke vjekova. <p><br/>
<p> Zborovođi. Sinova Korahovih. Po napjevu "Djevice". Pjesma.  Bog nam je zaklon i utvrda, pomoćnik spreman u nevolji. <p><br/>
<p> Stoga, ne bojmo se kad se ljulja zemlja, kad se bregovi ruše u more. <p><br/>
<p> Nek' buče i bjesne valovi morski, nek' bregovi dršću od žestine njihove: s nama je Jahve nad Vojskama, naša je utvrda Bog Jakovljev! <p><br/>
<p> Rijeka i rukavci njezini vesele Grad Božji, presveti šator Višnjega. <p><br/>
<p> Bog je sred njega, poljuljat se neće, od rane zore Bog mu pomaže. <p><br/>
<p> Ma bješnjeli puci, rušila se carstva, kad glas njegov zagrmi, zemlja se rastopi: <p><br/>
<p> s nama je Jahve nad Vojskama, naša je utvrda Bog Jakovljev! <p><br/>
<p> Dođite, gledajte djela Jahvina, strahote koje on na zemlji učini. <p><br/>
<p> Do nakraj zemlje on ratove prekida, lukove krši i lomi koplja, štitove ognjem sažiže. <p><br/>
<p> Prestanite i znajte da sam ja Bog, uzvišen nad pucima, nad svom zemljom uzvišen! <p><br/>
<p> S nama je Jahve nad Vojskama, naša je utvrda Bog Jakovljev! <p><br/>
<p> Zborovođi.  Sinova Korahovih. Psalam.   Narodi svi, plješćite rukama, kličite Bogu glasom radosnim. <p><br/>
<p> Jer Jahve je to - svevišnji, strašan, kralj velik nad zemljom svom. <p><br/>
<p> Narode je nama podložio, pogane stavio pod noge naše, <p><br/>
<p> baštinu nam odabrao - ponos Jakova, svoga ljubimca. <p><br/>
<p> Uzlazi Bog uz klicanje, Jahve uza zvuke trublje. <p><br/>
<p> Pjevajte Bogu, pjevajte, pjevajte kralju našemu, pjevajte! <p><br/>
<p> Jer on je kralj nad zemljom svom, pjevajte Bogu, pjevači vrsni! <p><br/>
<p> Bog kraljuje nad narodima, stoluje Bog na svetom prijestolju. <p><br/>
<p> Prvaci se pribiru poganski k narodu Boga Abrahamova. Božji su svi vlastodršci zemlje, nad svima on je uzvišen. <p><br/>
<p> Pjesma. Psalam. Sinova Korahovih.   Velik je Jahve, hvale predostojan u gradu Boga našega. <p><br/>
<p> Sveto brdo njegovo, brijeg veličanstven, radost je zemlji svoj. Gora Sion, na krajnjem sjeveru, grad je Kralja velikog. <p><br/>
<p> Bog u kulama njegovim jakom se pokaza utvrdom. <p><br/>
<p> Jer gle, složiše se kraljevi, navališe zajedno. <p><br/>
<p> Čim vidješe, zapanjiše se i zbunjeni u bijeg nagnuše. <p><br/>
<p> Ondje ih trepet obuze kao muka porodilje, <p><br/>
<p> kao kad vjetar istočni razbija brodove taršiške. <p><br/>
<p> Što smo čuli, sada vidimo: grad Jahve nad Vojskama, grad Boga našega - Bog ga utvrdi dovijeka. <p><br/>
<p> Spominjemo se, Bože, tvoje dobrote usred Hrama tvojega. <p><br/>
<p> Kao ime tvoje, Bože, tako i slava tvoja do nakraj zemlje doseže. Puna je pravde desnica tvoja; neka se raduje brdo sionsko! <p><br/>
<p> Neka kliču gradovi Judini zbog tvojih sudova! <p><br/>
<p> Obiđite Sion i prođite njime, prebrojite kule njegove! <p><br/>
<p> Pogledajte dobro bedeme njegove, promotrite mu potanko dvorove: da biste kazivali budućem koljenu: <p><br/>
<p> "Takav je Bog, Bog naš zasvagda i dovijeka! On neka nas vodi!" <p><br/>
<p> Zborovođi.  Sinova Korahovih. Psalam.   Poslušajte ovo, svi narodi, čujte, svi stanovnici zemlje, <p><br/>
<p> vi, djeco puka, i vi, odličnici, bogati i siromašni zajedno! <p><br/>
<p> Moja će usta zboriti mudrost, i moje srce misli razumne. <p><br/>
<p> K poučnoj izreci priklonit ću uho, uz harfu ću izložit' svoju zagonetku. <p><br/>
<p> Što da se bojim u danima nesreće kad me opkoli zloba izdajica <p><br/>
<p> koji se u blago svoje uzdaju i silnim se hvale bogatstvom? <p><br/>
<p> TÓa nitko sebe ne može otkupit' ni za se dati Bogu otkupninu: <p><br/>
<p> životu je cijena previsoka, i nikada je neće platiti <p><br/>
<p> tko želi živjeti dovijeka i ne vidjeti jamu grobnu. <p><br/>
<p> Jer, i mudri umiru, pogiba i luđak i bezumnik: bogatstvo svoje ostavlja drugima. <p><br/>
<p> Grobovi im kuće zasvagda, stanovi njihovi od koljena do koljena, sve ako se zemlje nazivale imenima njihovim. <p><br/>
<p> Čovjek koji nerazumno živi sličan je stoci koja ugiba. <p><br/>
<p> Takav je put onih koji se ludo uzdaju, to je konac onih koji uživaju u sreći: <p><br/>
<p> Poput stada redaju se u Podzemlju, smrt im je pastir, a dobri njima vladaju. Njihova će lika brzo nestati, Podzemlje će im biti postojbina. <p><br/>
<p> A moju će dušu Bog ugrabiti Podzemlju iz pandža i milostivo me primiti. <p><br/>
<p> Ne boj se ako se tko obogati i ako se poveća blago doma njegova: <p><br/>
<p> kad umre, ništa neće ponijeti sa sobom, i blago njegovo neće s njime sići. <p><br/>
<p> Ako se u životu držao sretnim - "Govorit će se da ti je dobro bilo!" - <p><br/>
<p> i on će doći u skup otaca svojih, gdje svjetlosti više vidjeti neće. <p><br/>
<p> Čovjek koji nerazumno živi sličan je stoci koja ugiba. <p><br/>
<p> Psalam.  Asafov.   Bog nad bogovima, Jahve, govori i zove zemlju od izlaza sunčeva do zalaza. <p><br/>
<p> Sa Siona predivnog Bog zablista: <p><br/>
<p> Bog naš dolazi i ne šuti. Pred njim ide oganj što proždire, oko njega silna bjesni oluja. <p><br/>
<p> On zove nebesa odozgo i zemlju da sudi narodu svojemu: <p><br/>
<p> "Saberite mi sve pobožnike koji žrtvom Savez sa mnom sklopiše!" <p><br/>
<p> Nebesa objavljuju pravednost njegovu: on je Bog sudac! <p><br/>
<p> "Slušaj, narode moj, ja ću govoriti, o Izraele, svjedočit ću protiv tebe: ja, Bog - Bog tvoj! <p><br/>
<p> Ne korim te zbog žrtava tvojih - paljenice su tvoje svagda preda mnom. <p><br/>
<p> Neću od doma tvog' uzet junca, ni jaraca iz tvojih torova: <p><br/>
<p> tÓa moje su sve životinje šumske, tisuće zvjeradi u gorama mojim. <p><br/>
<p> Znam sve ptice nebeske, moje je sve što se miče u poljima. <p><br/>
<p> Kad bih ogladnio, ne bih ti rekao, jer moja je zemlja i sve što je ispunja. <p><br/>
<p> Zar da ja jedem meso bikova ili da pijem krv jaraca? <p><br/>
<p> Prinesi Bogu žrtvu zahvalnu, ispuni Višnjemu zavjete svoje! <p><br/>
<p> I zazovi me u dan tjeskobe: oslobodit ću te, a ti ćeš me slaviti." <p><br/>
<p> A grešniku Bog progovara: "Što tumačiš naredbe moje, što mećeš u usta Savez moj? <p><br/>
<p> Ti, komu stega ne prija, te riječi moje iza leđa bacaš? <p><br/>
<p> Kad tata vidiš, s njime se bratimiš i družiš se s preljubnicima. <p><br/>
<p> Svoja si usta predao pakosti, a jezik ti plete prijevare. <p><br/>
<p> U društvu na brata govoriš i kaljaš sina matere svoje. <p><br/>
<p> Sve si to činio, a ja da šutim? Zar misliš da sam ja tebi sličan? Pokarat ću te i stavit ću ti sve to pred oči." <p><br/>
<p> Shvatite ovo svi vi koji Boga zaboraviste, da vas ne pograbim i nitko vas spasiti neće. <p><br/>
<p> Pravo me štuje onaj koji prinosi žrtvu zahvalnu: i onomu koji hodi stazama pravim - njemu ću pokazati spasenje svoje. <p><br/>
<p> Zborovođi. Psalam. Davidov. Kad je k Davidu došao prorok Natan poslije njegova grijeha   Smiluj mi se, Bože, po milosrđu svome, po velikom smilovanju izbriši moje bezakonje! <p><br/>
<p> Operi me svega od moje krivice, od grijeha me mojeg očisti! <p><br/>
<p> Bezakonje svoje priznajem, grijeh je moj svagda preda mnom. <p><br/>
<p> Tebi, samom tebi ja sam zgriješio i učinio što je zlo pred tobom: pravedan ćeš biti kad progovoriš, bez prijekora kada presudiš. <p><br/>
<p> Evo, grešan sam već rođen, u grijehu me zače majka moja. <p><br/>
<p> Evo, ti ljubiš srce iskreno, u dubini duše učiš me mudrosti. <p><br/>
<p> Poškropi me izopom da se očistim, operi me, i bit ću bjelji od snijega! <p><br/>
<p> Objavi mi radost i veselje, nek' se obraduju kosti satrvene! <p><br/>
<p> Odvrati lice od grijeha mojih, izbriši svu moju krivicu! <p><br/>
<p> Čisto srce stvori mi, Bože, i duh postojan obnovi u meni! <p><br/>
<p> Ne odbaci me od lica svojega i svoga svetog duha ne uzmi od mene! <p><br/>
<p> Vrati mi radost svoga spasenja i učvrsti me duhom spremnim! <p><br/>
<p> Učit ću bezakonike tvojim stazama, i grešnici tebi će se obraćati. <p><br/>
<p> Oslobodi me od krvi prolivene, Bože, Bože spasitelju moj! Nek' mi jezik kliče pravednosti tvojoj! <p><br/>
<p> Otvori, Gospodine, usne moje, i usta će moja naviještati hvalu tvoju. <p><br/>
<p> Žrtve ti se ne mile, kad bih dao paljenicu, ti je ne bi primio. <p><br/>
<p> Žrtva Bogu duh je raskajan, srce raskajano, ponizno, Bože, nećeš prezreti. <p><br/>
<p> U svojoj dobroti milostiv budi Sionu i opet sagradi jeruzalemske zidine! <p><br/>
<p> Tada će ti biti mile žrtve pravedne i tad će se prinosit' teoci na žrtveniku tvojemu. <p><br/>
<p> Zborovođi.  Poučna pjesma. Davidova. Kad je Edomac Doeg Šaulu javio: "David je ušao u kuću Abimelekovu.   Što se to hvališ pakošću, silniče nesmiljeni? <p><br/>
<p> Neprestano snuješ o propasti, jezik ti je britva nabrušena, spletkaru! <p><br/>
<p> Zlo voliš više nego dobro, i laž više nego pravednost! <p><br/>
<p> Mili su ti pogubni govori, lažljivi jeziče! <p><br/>
<p> Bog će te zato satrti, zauvijek te ukloniti; iščupat će te iz tvog šatora, iskorijeniti iz zemlje živih. <p><br/>
<p> Pravednici će gledati s užasom i njemu se smijati: <p><br/>
<p> "Gle čovjeka koji ne uze Boga za svoju zaštitu, već se uzdao u veliko bogatstvo i osilio u svojim zločinima!" <p><br/>
<p> A ja, k'o zelena maslina u Domu Božjem, uzdam se u Božju dobrotu dovijeka. <p><br/>
<p> Hvalit ću te svagda što si to učinio i slavit ću tvoje ime, jer je dobrostivo, pred licem tvojih pobožnika. <p><br/>
<p> Zborovođi. Prema napjevu "Bolest". Poučna pjesma. Davidova.   Bezumnik reče u srcu: "Nema Boga!" Pokvareni rade gadosti; nitko da čini dobro. <p><br/>
<p> Bog s nebesa gleda na sinove ljudske da vidi ima li tko razuman Boga da traži. <p><br/>
<p> No svi skrenuše zajedno, svi se pokvariše: nitko da čini dobro - nikoga nema. <p><br/>
<p> Neće li se urazumiti svi što čine bezakonje, koji proždiru narod moj kao da jedu kruh? Boga oni ne zazivlju: <p><br/>
<p> od straha će drhtat' gdje straha i nema jer Bog će rasuti kosti onih koji tebe opsjedaju, bit će posramljeni jer će ih Bog odbaciti. <p><br/>
<p> O, neka dođe sa Siona spas Izraelu! Kad Bog promijeni udes naroda svoga, klicat će Jakov, radovat' se Izrael. <p><br/>
<p> Zborovođi. Uza žičana glazbala. Poučna pjesma. Davidova. Kad su Zifijci došli k Šaulu govoreći: "David se kod nas   Spasi me, Bože, svojim imenom i jakošću svojom izbori mi pravdu! <p><br/>
<p> Poslušaj, Bože, moju molitvu i usliši riječi usta mojih! <p><br/>
<p> Oholice ustadoše na me i moj život traže silnici: na Boga se ne osvrću. <p><br/>
<p> Evo, Bog mi pomaže, Gospodin krijepi život moj. <p><br/>
<p> Okreni nesreću na dušmane moje, zatri ih u vjernosti svojoj. <p><br/>
<p> Od srca rado ću ti žrtvovati, slavit ću ti ime, Jahve, jer je dobrostivo, <p><br/>
<p> jer ti me izbavi iz svake nevolje, i oko moje vidje postiđene moje dušmane. <p><br/>
<p> Zborovođi. Uza žičana glazbala. Poučna pjesma. Davidova.   Počuj mi, Bože, molitvu, ne krij se molbi mojoj: <p><br/>
<p> obazri se na me i usliši me! Mučim se u svojoj tjeskobi, <p><br/>
<p> zbuni me vika dušmanska i tlačenje grešničko. Navališe na me nesrećom, bijesno me progone. <p><br/>
<p> Srce mi je ustreptalo i strah me samrtni spopade. <p><br/>
<p> Užas me i trepet hvata, groza me obuze. <p><br/>
<p> Zavapih: "O, da su mi krila golubinja, odletio bih da otpočinem! <p><br/>
<p> Daleko, daleko bih letio, u pustinji se nastanio; <p><br/>
<p> brzo bih si potražio sklonište od bijesne oluje i vihora." <p><br/>
<p> Smeti ih, Gospode, podvoji im jezike, jer nasilje i svađu vidim u gradu; <p><br/>
<p> danju i noću zidinama kruže; bezakonja su i nevolje u njemu. <p><br/>
<p> Usred njega zasjede, s ulica mu nepravda i podlost ne odlaze. <p><br/>
<p> Da me pogrdio dušmanin, bio bih podnio; da se digao na me koji me mrzi, pred njim bih se sakrio. <p><br/>
<p> Ali ti, ti si to bio, meni jednak, prijatelj moj, moj pouzdanik <p><br/>
<p> s kojim sam slatko drugovao i složno hodismo u Domu Božjemu. <p><br/>
<p> Smrt neka ih zaskoči, živi nek' siđu u Podzemlje jer im je pakost u stanu i srcu. <p><br/>
<p> A ja ću Boga prizvati, i Jahve će me spasiti. <p><br/>
<p> Večerom, jutrom i o podne tužan ću jecati, i on će čuti vapaj moj. <p><br/>
<p> Dat će mi mira od onih koji me progone: jer mnogi su protiv mene. <p><br/>
<p> Bog će čuti i njih poniziti, Onaj koji kraljuje odvijeka, jer se ne popravljaju, Boga se ne boje. <p><br/>
<p> Podižu ruke na prijatelje, savez svoj oskvrnjuju. <p><br/>
<p> Usta su im glađa od maslaca, a srce ratoborno; riječi blaže od ulja, a oni - isukani mačevi. <p><br/>
<p> Povjeri Jahvi svu svoju brigu, i on će te pokrijepiti: neće dati da ikada posrne pravednik. <p><br/>
<p> A njih ti, o Bože, strmoglavi u jamu grobnu! Krvoloci i varalice ni polovicu dana neće doživjeti! A ja se u tebe uzdam! <p><br/>
<p> Zborovođi. Prema napjevu "Golubica nijema u daljini". Davidov. Miktam. Kad su ga u Gatu uhitili Filistejci.   Smiluj mi se, moj Bože, jer me dušmanin hoće zgaziti, napadač me moj neprestano tlači. <p><br/>
<p> Dušmani moji nasrću na me povazdan, mnogo ih je koji se na me obaraju. Svevišnji, <p><br/>
<p> kad me strah spopadne, u te ću se uzdati. <p><br/>
<p> Božje obećanje slavim, u Boga ja se uzdam i neću se bojati: što mi može učiniti smrtnik? <p><br/>
<p> Od jutra do večeri obružuju me, svi naumi njihovi meni su na zlo. <p><br/>
<p> Sastaju se i vrebaju, paze mi na korake, o glavi mi rade. <p><br/>
<p> Plati im prema bezakonju, u gnjevu, o Bože, obori pogane! <p><br/>
<p> Ti izbroji dane mog progonstva, sabrao si suze moje u mijehu svom. Nije li sve zapisano u knjizi tvojoj? <p><br/>
<p> Moji će dušmani uzmaknuti čim te zazovem. Ovo sigurno znam: Bog je za mene! <p><br/>
<p> Božje obećanje slavim, <p><br/>
<p> u Jahvu se uzdam i neću se bojati: što mi može učiniti čovjek? <p><br/>
<p> Vežu me zavjeti koje učinih tebi, o Bože: prinijet ću ti žrtve zahvalne <p><br/>
<p> jer si mi dušu od smrti spasio. Ti si očuvao noge moje od pada, da pred Bogom hodim u svjetlosti živih. <p><br/>
<p> Zborovođi. Po napjevu "Ne pogubi!" Davidov. Miktam. Kad je ispred Šaula pobjegao u pećinu.   Smiluj mi se, Bože, o smiluj se meni jer mi se duša utječe tebi! U sjenu tvojih krila zaklanjam se dok pogibao ne mine. <p><br/>
<p> Vapijem Bogu višnjemu, Bogu koji mi čini dobro. <p><br/>
<p> Nek' pošalje s nebesa i spasi me, nek' postidi one što me progone: neka Bog pošalje dobrotu svoju i vjernost! <p><br/>
<p> Ležim usred lavova koji proždiru ljudske sinove. Zubi su im koplja i strijele, a jezik im mač je naoštren. <p><br/>
<p> Uzvisi se, Bože, nad nebesa, slava tvoja nek' je nad svom zemljom! <p><br/>
<p> Mrežu namjestiše stopama mojim, stisnuše dušu moju; iskopaše preda mnom jamu: sami nek' u nju padnu! <p><br/>
<p> Postojano je srce moje, Bože, postojano je srce moje; pjevat ću i svirati. <p><br/>
<p> Probudi se, dušo moja! Probudi se, harfo i citaro! Probudit ću zoru jutarnju. <p><br/>
<p> Hvalit ću te, Gospode, među narodima, među pucima pjevat ću tebi: <p><br/>
<p> jer do neba je dobrota tvoja, do oblaka vjernost tvoja. <p><br/>
<p> Uzvisi se, Bože, nad nebesa, slava tvoja nek' je nad svom zemljom! <p><br/>
<p> Zborovođi. Po napjevu "Ne pogubi!" Davidov. Miktam.   Zar doista krojite pravdu, vi moćni, zar sudite pravo, sinovi ljudski? <p><br/>
<p> Ne, već bezakonje smišljeno činite, po zemlji vam ruke dijele nepravde. <p><br/>
<p> Na krivu su putu bezbošci od krila majčina, na krivu su putu lašci od utrobe. <p><br/>
<p> U njima je otrov kao u zmije, kao u ljutice što uši začepljuje <p><br/>
<p> da glas čarobnjakov ne čuje ni glas bajača vješta bajanju. <p><br/>
<p> O Bože, polomi im zube u ustima; razbij, o Jahve, čeljusti lavićima! <p><br/>
<p> K'o vode što hitro otječu neka se razliju, k'o zgažena trava neka se osuše. <p><br/>
<p> Nek' budu k'o puž koji se pužuć' rastoči, k'o pometnut plot nek' sunca ne vide. <p><br/>
<p> Prije nego vam kotlovi trnje osjete, dok je zeleno, neka ga vihor odnese. <p><br/>
<p> Radostan će biti pravednik kad ugleda odmazdu, noge će prati u krvi zlotvora. <p><br/>
<p> I reći će ljudi: "Pravednik plod svoj ima! Još ima Boga da sudi na zemlji!" <p><br/>
<p> Zborovođi. Po napjevu "Ne pogubi!" Davidov. Miktam. Kad je Šaul opkolio kuću da ubije Davida.   Izbavi me od dušmana, Bože moj, zaštiti me od mojih protivnika! <p><br/>
<p> Izbavi me od bezakonika, od krvoloka spasi me! <p><br/>
<p> Jer evo: dušu moju vrebaju, na me ustadoše silnici. Nema na meni krivnje, o Jahve, ni grijeha: <p><br/>
<p> bez moje krivnje na me nasrću. Probudi se! Dođi mi u pomoć i pogledaj, <p><br/>
<p> Jahve, Bože nad Vojskama, Bože Izraelov! Preni se, kazni sve pogane, podlacima nemoj se smilovati! <p><br/>
<p> Uvečer se vraćaju, reže poput pasa i trče po gradu. <p><br/>
<p> Gle, kako bljuju ustima; kletve su im na usnama i govore: "Tko nas čuje?" <p><br/>
<p> No, ti im se smiješ, o Jahve, i rugaš se poganima svima. <p><br/>
<p> Jakosti moja, gledat ću na te, jer ti si, Bože, zaštita moja, Bog moj, milosrđe moje. <p><br/>
<p> Bog neka mi pohiti u susret, nek' me razveseli nad dušmanima mojim! <p><br/>
<p> Pobij ih, Bože, da mi narod ne zavode, zbuni i obori ih jakošću svojom, štite naš, Gospodine. <p><br/>
<p> Grijeh je svaka riječ usta njihovih: nek se uhvate u svoju oholost, u kletve i laži što ih govore! <p><br/>
<p> Istrijebi ih u gnjevu, istrijebi da nestanu, nek' se zna da Bog vlada u Jakovu i do nakraj zemlje! <p><br/>
<p> Uvečer se vraćaju, reže poput pasa i trče po gradu. <p><br/>
<p> Nek' lutaju okolo tražeći hranu; i kad se nasite, neka zavijaju. <p><br/>
<p> A ja ću opjevati silu tvoju i klicat ću jutrom milosrđu tvome, jer mi ti postade utočište i sklonište u dan nevolje. <p><br/>
<p> Jakosti moja, tebi ću pjevati, jer ti si, Bože, zaštita moja, Bog moj, milosrđe moje. <p><br/>
<p> Zborovođi.  Po napjevu "Ljiljan svjedočanstva". Miktam. Davidov. Kad je David izišao protiv Aram Naharajima i protiv Aram  Sobe i kad je Joab na povratku potukao dvanaest tisuća Edomaca  Bože, ti nas ÓodbÄaci i bojne nam redove prÓobi, razjari se, a sad nas opet vrati! <p><br/>
<p> Potrese zemlju, rasječe je, zatvori joj usjeline jer se poljuljala. <p><br/>
<p> Zlu si kob na svoj narod navalio, napio nas vinom omamnim. <p><br/>
<p> Al' si i stijeg dao vjernicima svojim da umaknu luku dušmanskom. <p><br/>
<p> Da ti se ljubimci izbave, desnicom pomozi, usliši nas! <p><br/>
<p> Bog reče u svom Svetištu: "Šekem ću razdijelit' kličući, dolinu Sukot izmjeriti. <p><br/>
<p> Moj je Gilead, moj Manaše, Efrajim mi kaciga, Judeja žezlo moje! <p><br/>
<p> Moab je sud iz kojeg se umivam, na Edom ću baciti obuću, nad Filistejcem slavit' pobjedu!" <p><br/>
<p> Tko će me dovesti do utvrđena grada, tko će me dovesti do Edoma? <p><br/>
<p> Zar nećeš ti, o Bože, što nas odbaci? Zar više nećeš, Bože, s četama našim? <p><br/>
<p> Pomozi nam protiv dušmana, jer ljudska je pomoć ništavna! <p><br/>
<p> S pomoću Božjom hrabro ćemo se boriti, a on će zgaziti naše dušmane. <p><br/>
<p> Zborovođi. Uza žičana glazbala. Davidov.   O Bože, vapaj mi poslušaj, budi pomnjiv na molitvu moju! <p><br/>
<p> S kraja zemlje vapijem k tebi jer mi srce klonu. Dignut ćeš me na liticu i pokoj mi dati, <p><br/>
<p> jer ti si moje sklonište, utvrda čvrsta protiv dušmana. <p><br/>
<p> O, da mi je stanovati uvijek u tvom šatoru, da se sklanjat' mogu pod okrilje tvoje! <p><br/>
<p> Jer ti, Bože, usliši molbe moje, dade mi baštinu onih što ime ti štuju. <p><br/>
<p> Kraljevim danima pridometni danÄa, kroz koljena mnoga nek' mu ljeta traju, <p><br/>
<p> nek' pred Bogom uvijek vlada; dobrotu i vjernost pošalji da ga čuvaju! <p><br/>
<p> Ovako ću pjevat svagda tvom imenu, dan za danom vršit' zavjete svoje. <p><br/>
<p> Zborovođi. Po Jedutunu. Psalam. Davidov.   Samo je u Bogu mir, dušo moja, samo je u njemu spasenje. <p><br/>
<p> Samo on je moja hrid i spasenje, utvrda moja: neću se pokolebati. <p><br/>
<p> Dokle ćete na bijednika nasrtati, obarat' ga svi zajedno, k'o zid ruševan il' ogradu nagnutu? <p><br/>
<p> Urotiše se da me s visa mog obore, u laži uživaju; ustima blagoslivlju, a u srcu proklinju. <p><br/>
<p> Samo je u Bogu mir, dušo moja, samo je u njemu nada moja. <p><br/>
<p> Samo on je moja hrid i spasenje, utvrda moja: neću se pokolebati. <p><br/>
<p> U Boga je spasenje moje i slava; Bog mi je hridina silna, utočište. <p><br/>
<p> U nj se, narode, uzdaj u svako doba; pred njim srca izlijevajte: Bog je naše utočište! <p><br/>
<p> Sinovi su ljudski samo dašak, laž su djeca čovječja: svi da stanu na tezulju, od daha bi lakši bili. <p><br/>
<p> U grabež se ne uzdajte nit' se otetim tašto hvalite; umnoži l' se blago, nek' vam srce za nj ne prione. <p><br/>
<p> Bog rekao jedno, a ja dvoje čuo: <p><br/>
<p> "U Boga je snaga! U tebe je, Gospode, dobrota! Ti uzvraćaš svakom po djelima." <p><br/>
<p> Psalam. Davidov. Dok David bijaše u Judejskoj pustinji.   O Bože, ti si Bog moj: gorljivo tebe tražim; tebe žeđa duša moja, tebe želi tijelo moje, kao zemlja suha, žedna, bezvodna. <p><br/>
<p> U Svetištu sam tebe motrio gledajuć' ti moć i slavu. <p><br/>
<p> Ljubav je tvoja bolja od života, moje će te usne slavit'. <p><br/>
<p> Tako ću te slavit' za života, u tvoje ću ime ruke dizati. <p><br/>
<p> Duša će mi biti kao sala i mrsa sita, hvalit ću te kliktavim ustima. <p><br/>
<p> Na postelji se tebe spominjem, u bdjenjima noćnim mislim na tebe. <p><br/>
<p> Ti postade meni pomoć, kličem u sjeni krila tvojih. <p><br/>
<p> Duša se moja k tebi privija, desnica me tvoja drži. <p><br/>
<p> Oni što dušu u propast guraju neka siđu u dubinu zemlje, <p><br/>
<p> nek' vlasti mača predani budu, nek' postanu plijen šakalima. <p><br/>
<p> A kralj će se radovat' u Bogu, slavit će se tko se kune njime, jer će lašcima biti začepljena usta. <p><br/>
<p> Zborovođi.  Psalam. Davidov.   Poslušaj, Bože, moje žalbe glas; od strašna dušmanina život mi čuvaj! <p><br/>
<p> Štiti me od mnoštva opakih, sakrij od bjesnila zlotvora <p><br/>
<p> koji bruse jezike k'o mačeve, otrovne riječi izbacuju kao strijele, <p><br/>
<p> da iz potaje rane nedužna, da ga rane iznenada ne bojeć' se ničega. <p><br/>
<p> Spremni su na djelo pakosno, snuju kako će kradom zamke staviti i govore: "Tko će nas vidjeti?" <p><br/>
<p> Snuju zlodjela, smišljene osnove kriju: pamet i srce čovječje bezdan su duboki. <p><br/>
<p> No Bog ih ranjava strijelom, odjednom ih rane prekriju. <p><br/>
<p> Vlastiti jezik propast im donosi, kimaju glavom oni što ih vide: <p><br/>
<p> svi se boje, Božje djelo slave i misle o onom što on učini. <p><br/>
<p> Pravednik se raduje u Jahvi, njemu se utječe, i kliču svim srcem čestiti. <p><br/>
<p> Zborovođi.  Psalam. Davidov. Pjesma.   Bože, tebi dolikuje hvalospjev sa Sionu, tebi se ispunja zavjet - <p><br/>
<p> ti molitve uslišuješ. Svaka pÓut dolazi k tebi <p><br/>
<p> pod teretom grijeha. Naši nas prijestupi taru, ti ih pomiruješ. <p><br/>
<p> Blažen kog izabra i k sebi uze: on boravi u dvorima tvojim. Daj da se nasitimo dobrima Doma tvoga i svetošću tvoga Hrama. <p><br/>
<p> Čudesno nas uslišuješ u pravednosti svojoj, o Bože, spasenje naše, nado svih krajeva svijeta i mora dalekih. <p><br/>
<p> Učvršćuješ bregove jakošću svojom silom opasÄan. <p><br/>
<p> Krotiš huku mora, huku valova i buku naroda. <p><br/>
<p> Oni što žive nakraj svijeta boje se znamenja tvojih; dveri jutra i večeri radošću napunjaš. <p><br/>
<p> Ti pÓohodÄi zemlju i ti je nÓatopÄi, ÓobogatÄi nju veoma. Božja se rijeka vodom napuni, ti pripravi ljudima žito. Ovako pripremi zemlju: <p><br/>
<p> brazde joj natopi, grude joj poravna; kišom je omekša, usjeve joj blagoslovi. <p><br/>
<p> Ti okruni godinu dobrotom svojom, plodnost niče za stopama tvojim. <p><br/>
<p> Pustinjski pašnjaci kaplju od obilja, brežuljci se pašu radošću. <p><br/>
<p> Njive se kite stadima, doline se pokrivaju žitom: svagdje klicanje, pjesma. <p><br/>
<p> Zborovođi.  Pjesma. Psalam.   Kliči Bogu, zemljo sva, opjevaj slavu imena njegova, podaj mu hvalu dostojnu. <p><br/>
<p> Kliči Bogu, zemljo sva, opjevaj slavu imena njegova, podaj mu hvalu dostojnu. <p><br/>
<p> Recite Bogu: "Kako su potresna djela tvoja! Zbog velike sile tvoje dušmani ti laskaju. <p><br/>
<p> Sva zemlja nek' ti se klanja i nek' ti pjeva, neka pjeva tvom imenu!" <p><br/>
<p> Dođite i gledajte djela Božja: čuda učini među sinovima ljudskim. <p><br/>
<p> On pretvori more u zemlju suhu te rijeku pregaziše. Stog' se njemu radujmo! <p><br/>
<p> Dovijeka vlada jakošću svojom, oči mu paze na narode da se ne izdignu ljudi buntovni. <p><br/>
<p> Blagoslivljajte, narodi, Boga našega, razglašujte hvalu njegovu! <p><br/>
<p> Našoj je duši darovao život i ne dade da nam posrne noga. <p><br/>
<p> Iskušavao si nas teško, Bože, iskušavao ognjem kao srebro. <p><br/>
<p> Pustio si da u zamku padnemo, stisnuo lancima bokove naše. <p><br/>
<p> Pustio si da nam zajašu za vrat: prošli smo kroz oganj i vodu, onda si pustio da odahnemo. <p><br/>
<p> S paljenicama ću u Dom tvoj ući, zavjete ispuniti pred tobom <p><br/>
<p> što ih obećaše usne moje, što ih usta moja u tjeskobi obrekoše. <p><br/>
<p> Prinijet ću ti paljenice s kadom ovnova, žrtvovati volove i jarad. <p><br/>
<p> Dođite, počujte, koji se Boga bojite, pripovjedit ću što učini duši mojoj! <p><br/>
<p> Na svoja sam usta njega zvao, jezikom ga hvalio. <p><br/>
<p> Da sam u srcu na zlo mislio, ne bi uslišio Gospod. <p><br/>
<p> No Bog me uslišio: obazro se na glas molitve moje. <p><br/>
<p> Blagoslovljen Bog koji mi molitvu ne odbi, naklonosti ne odvrati od mene! <p><br/>
<p> Zborovođi. Uza žičana glazbala. Psalam. Pjesma.   Smilovao nam se Bog i blagoslovio nas, obasjao nas licem svojim, <p><br/>
<p> da bi sva zemlja upoznala putove tvoje, svi puci tvoje spasenje! <p><br/>
<p> Neka te slave narodi, Bože, svi narodi neka te slave! <p><br/>
<p> Nek' se vesele i kliču narodi, jer sudiš pucima pravedno i narode vodiš na zemlji. <p><br/>
<p> Neka te slave narodi, Bože, svi narodi neka te slave! <p><br/>
<p> Zemlja plodom urodila! Bog nas blagoslovio, Bog naš! <p><br/>
<p> Bog nas blagoslovio! Neka ga štuju svi krajevi svjetski! <p><br/>
<p> Zborovođi.  Davidov. Psalam. Pjesma.   Bog nek' ustane! Razbježali se dušmani njegovi! Svi mrzitelji njegovi pobjegli pred njim! <p><br/>
<p> Kao što dim iščezava, i njih neka nestane! Kako se vosak topi na ognju, nek' nestane grešnika pred licem Božjim! <p><br/>
<p> Pravedni neka se raduju, neka klikću pred Bogom, neka kliču od radosti. <p><br/>
<p> Pjevajte Bogu, slavite mu ime! Poravnajte put onome koji ide pustinjom - kojemu je ime Jahve - i kličite pred njim! <p><br/>
<p> Otac sirota, branitelj udovica, Bog je u svom svetom šatoru. <p><br/>
<p> Napuštene okućit će Jahve, sužnjima pružit' sretnu slobodu: buntovnici samo ostaše u sažganoj pustinji. <p><br/>
<p> Kad si stupao, Bože, pred narodom svojim, dok si prolazio pustinjom, <p><br/>
<p> tresla se zemlja, nebo se rosilo pred Bogom, Sinaj drhtao pred Bogom, Bogom Izraela. <p><br/>
<p> Blagoslovljen dažd pustio si, Bože, na baštinu svoju, okrijepio je umornu. <p><br/>
<p> Stado se tvoje nastani u njoj, u dobroti, Bože, ti je spremi siromahu. <p><br/>
<p> Jahve riječ zadaje, veliko je mnoštvo radosnih vjesnika: <p><br/>
<p> kraljevi vojska bježe te bježe, domaćice plijen dijele. <p><br/>
<p> Dok vi počivaste među stadima, krila golubice zablistaše srebrom, a njeno perje žućkastim zlatom: <p><br/>
<p> ondje Svemogući razbijaše kraljeve, a ona poput snijega zablista na Salmonu. <p><br/>
<p> Božanska je gora gora bašanska vrletna. <p><br/>
<p> Zašto vi, gore vrletne, zavidno gledate na goru gdje se svidje Bogu prebivati? Jahve će na njoj boraviti svagda! <p><br/>
<p> Božja su kola bezbrojna, tisuću tisuća: Jahve sa Sinaja u Svetište dolazi! <p><br/>
<p> Na visinu uzađe vodeći sužnje, na dar si ljude primio, pa i one što ne žele prebivati kod Boga. <p><br/>
<p> Blagoslovljen Jahve dan za danom, nosi nas Bog, naš Spasitelj. <p><br/>
<p> Bog naš jest Bog koji spasava, Jahve od smrti izbavlja. <p><br/>
<p> Zaista, Bog će satrti glave dušmana svojih, kuštravo tjeme onog što hodi u grijesima. <p><br/>
<p> Reče Gospodin: "Iz Bašana ću ih dovesti, dovest ću ih iz dubine mora, <p><br/>
<p> da okupaš nogu u krvi, da jezici tvojih pasa imadnu dio od dušmana." <p><br/>
<p> Ulazak ti, Bože, gledaju, ulazak moga Boga i Kralja u Svetište: <p><br/>
<p> sprijeda pjevači, za njima svirači, u sredini djevojke s bubnjićima. <p><br/>
<p> "U svečanim zborovima slavite Boga, slavite Jahvu, sinovi Izraelovi!" <p><br/>
<p> Predvodi ih najmlađi, Benjamin, koji ide pred njima, ondje su knezovi Judini sa četama svojim, knezovi Zebulunovi i knezovi Naftalijevi. <p><br/>
<p> Pokaži, Bože, silu svoju, silu kojom se, Bože, boriš za nas <p><br/>
<p> iz Hrama svojega u Jeruzalemu! Nek' ti kraljevi darove donose! <p><br/>
<p> Ukroti neman u trsci, stado bikova s teladi naroda! Neka se prostru pred tobom sa srebrnim žezlima: rasprši narode koji se ratu vesele! <p><br/>
<p> Nek' dođu velikani iz Egipta, Etiopija nek' pruži ruke Bogu! <p><br/>
<p> Sva kraljevstva svijeta, pjevajte Bogu, slavite Jahvu, <p><br/>
<p> koji se vozi po nebu, po nebu iskonskom! Čuj, glasom grmi, glasom svojim silnim: <p><br/>
<p> "Priznajte silu Božju!" Nad Izraelom veličanstvo njegovo, u oblacima sila njegova! <p><br/>
<p> Strašan je Bog iz svojega Svetišta. Bog Izraelov daje moć i silu narodu svojemu. Blagoslovljen Bog! <p><br/>
<p> Zborovođi. Po napjevu "Ljiljani". Davidov.   Spasi me, Bože: vode mi dođoše do grla! <p><br/>
<p> U duboko blato zapadoh i nemam kamo nogu staviti; u duboku tonem vodu, pokrivaju me valovi. <p><br/>
<p> Iznemogoh od vikanja, grlo mi je promuklo, oči mi klonuše Boga mog čekajuć'. <p><br/>
<p> Brojniji su od vlasi na glavi mojoj oni koji me mrze nizašto. Tvrđi su od kostiju mojih oni što mi se nepravedno protive: zar mogu vratiti što nisam oteo? <p><br/>
<p> Bože, ti znadeš bezumnost moju, moji ti grijesi nisu sakriti. <p><br/>
<p> Nek' se ne postide zbog mene koji se u te uzdaju, Gospode, Jahve nad Vojskama! Neka se ne posrame zbog mene koji traže tebe, Bože Izraelov! <p><br/>
<p> Jer zbog tebe podnesoh pogrdu, i stid mi pokri lice. <p><br/>
<p> Tuđinac postadoh braći i stranac djeci majke svoje. <p><br/>
<p> Jer me izjela revnost za Dom tvoj i poruge onih koji se rugaju tebi padoše na me. <p><br/>
<p> Dušu sam postom mučio, okrenulo mi se u ruglo. <p><br/>
<p> Uzeh kostrijet za haljinu, i postah im igračka. <p><br/>
<p> Koji sjede na vratima protiv mene govore, vinopije mi rugalice poju. <p><br/>
<p> No tebi se molim, Jahve, u vrijeme milosti, Bože; po velikoj dobroti svojoj ti me usliši po svojoj vjernoj pomoći! <p><br/>
<p> Izvuci me iz blata da ne potonem, od onih koji me mrze izbavi me - iz voda dubokih. <p><br/>
<p> Nek' me ne pokriju valovi, nek' me ne proguta dubina, nek' bezdan ne zatvori usta nada mnom! <p><br/>
<p> Usliši me, Jahve, jer je dobrostiva milost tvoja, po velikom milosrđu pogledaj na me! <p><br/>
<p> Ne sakrivaj lica pred slugom svojim; jer sam u stisci, usliši me brzo! <p><br/>
<p> Približi se duši mojoj i spasi je; zbog dušmana mojih oslobodi me! <p><br/>
<p> Ti mi znadeš porugu, stid i sramotu, pred tvojim su očima svi koji me muče. <p><br/>
<p> Ruganje mi slomilo srce i klonuh; čekao sam da se tko sažali nada mnom, ali ga ne bi; i da me tko utješi, ali ga ne nađoh. <p><br/>
<p> U jelo mi žuči umiješaše, u mojoj me žeđi octom napojiše. <p><br/>
<p> Nek' im stol bude zamka, a žrtvene gozbe stupica! <p><br/>
<p> Nek' im potamne oči da ne vide, nek' im bokovi zasvagda oslabe! <p><br/>
<p> Izlij na njih ljutinu, žar tvoga gnjeva nek' ih zahvati! <p><br/>
<p> Njihova kuća nek' opusti, u njihovu šatoru nek' nitko ne stanuje! <p><br/>
<p> Jer su progonili koga ti pokara, bol povećaše onomu koga ti rani. <p><br/>
<p> Na njihovu krivnju krivnju još dodaj, ne opravdali se pred tobom! <p><br/>
<p> Nek' budu izbrisani iz knjige živih, među pravednike neka se ne broje! <p><br/>
<p> A ja sam jadnik i bolnik - nek' me štiti tvoja pomoć, o Bože! <p><br/>
<p> Božje ću ime hvaliti popijevkom, hvalit ću ga zahvalnicom. <p><br/>
<p> Bit će to milije Jahvi no bik žrtveni, milije nego junac s papcima i rozima. <p><br/>
<p> Gledajte, ubogi, i radujte se, nek' vam oživi srce, svima koji Boga tražite. <p><br/>
<p> Jer siromahe Jahve čuje, on ne prezire sužanja svojih. <p><br/>
<p> Neka ga hvale nebesa i zemlja, mora i sve što se u njima miče. <p><br/>
<p> Jer Bog će spasiti Sion - on će sagradit' gradove Judine - tu će oni stanovat', imati baštinu. <p><br/>
<p> Baštinit će ga potomci slugu njegovih; prebivat će u njemu oni što ljube ime Božje. <p><br/>
<p> Zborovođi.  Davidov. Za spomen.   O Bože, spasi me, Jahve, u pomoć mi pohitaj! <p><br/>
<p> Nek' se postide i smetu svi koji mi o glavi rade! Nek' odstupe i nek' se posrame koji se nesreći mojoj raduju! <p><br/>
<p> Nek' uzmaknu u sramoti svojoj koji zlurado na me grohoću! <p><br/>
<p> Neka kliču i nek' se vesele u tebi svi koji tebe traže! Neka govore svagda: "Velik je Bog!" svi koji spasenje tvoje ljube! <p><br/>
<p> A bijedan sam ja i nevoljan, o Bože, u pomoć mi pohitaj! Ti si pomoć moja i spasitelj; Jahve, ne kasni! <p><br/>
<p> Tebi si, Jahve, utječem, ne daj da se ikada postidim! <p><br/>
<p> U pravdi me svojoj spasi i izbavi, prikloni uho k meni i spasi me! <p><br/>
<p> Budi mi hrid utočišta i čvrsta utvrda spasenja: jer ti si stijena i utvrda moja. <p><br/>
<p> Bože moj, istrgni me iz ruke zlotvora, iz šake silnika i tlačitelja: <p><br/>
<p> jer ti si, o Gospode, ufanje moje, Jahve, uzdanje od moje mladosti! <p><br/>
<p> Na te se oslanjam od utrobe; ti si mi zaštitnik od majčina krila: u te se svagda uzdam. <p><br/>
<p> Mnogima postadoh čudo, jer ti si mi bio silna pomoć. <p><br/>
<p> Usta mi bijahu puna tvoje hvale, slaviše te svaki dan! <p><br/>
<p> Ne zabaci me u starosti: kad mi malakšu sile, ne zapusti me! <p><br/>
<p> Jer govore o meni moji dušmani, i koji me vrebaju složno se svjetuju: <p><br/>
<p> "Bog ga je napustio; progonite ga i uhvatite jer nema tko da ga spasi!" <p><br/>
<p> O Bože, ne stoj daleko od mene, Bože moj, pohitaj mi u pomoć! <p><br/>
<p> Neka se postide i propadnu koji traže moj život; nek' se sramotom i stidom pokriju koji mi žele nesreću! <p><br/>
<p> A ja ću se uvijek uzdati, iz dana u dan hvaleć' te sve više. <p><br/>
<p> Ustima ću naviještati pravednost tvoju, povazdan pomoć tvoju: jer im ne znam broja. <p><br/>
<p> Kazivat ću silu Jahvinu, Gospode, slavit ću samo tvoju pravednost. <p><br/>
<p> Bože, ti mi bijaše učitelj od mladosti moje, i sve do sada naviještam čudesa tvoja. <p><br/>
<p> Ni u starosti, kad posijedim, Bože, ne zapusti me, da kazujem mišicu tvoju naraštaju novom i svima budućima silu tvoju, <p><br/>
<p> i pravednost tvoju, Bože, koja seže do neba, kojom učini velika djela. Bože, tko je kao ti! <p><br/>
<p> Trpljenja mnoga i velika bacio si na me: ali ti ćeš me opet oživiti i opet me podići iz dubine zemlje. <p><br/>
<p> Povećaj dostojanstvo moje i opet me utješi: <p><br/>
<p> A ja ću uz harfu slaviti tvoju vjernost, o Bože, svirat ću ti u citaru, Sveče Izraelov! <p><br/>
<p> Moje će usne klicati pjevajuć' tebi i moja duša koju si spasio. <p><br/>
<p> I moj će jezik svagda slaviti pravdu tvoju, jer su postiđeni i posramljeni oni što traže moju nesreću. <p><br/>
<p> Salomonov.   Bože, sud svoj daj kralju i svoju pravdu sinu kraljevu. <p><br/>
<p> Nek' puku tvojem sudi pravedno, siromasima po pravici! <p><br/>
<p> Nek' bregovi narodu urode mirom, a brežuljci pravdom. <p><br/>
<p> Sudit će pravo ubogim pučanima, djeci siromaha donijet će spasenje, a tlačitelja on će smrviti. <p><br/>
<p> I živjet će dugo kao sunce i kao mjesec u sva pokoljenja. <p><br/>
<p> Sići će kao rosa na travu, kao kiša što natapa zemlju! <p><br/>
<p> U danima njegovim cvjetat će pravda i mir velik - sve dok bude mjeseca. <p><br/>
<p> I vladat će od mora do mora i od Rijeke do granica svijeta. <p><br/>
<p> Dušmani će njegovi preda nj kleknuti i protivnici lizati prašinu. <p><br/>
<p> Kraljevi Taršiša i otoka nosit će dare, vladari od Arabije i Sabe danak donositi. <p><br/>
<p> Klanjat će mu se svi vladari, svi će mu narodi služiti. <p><br/>
<p> On će spasiti siromaha koji uzdiše, nevoljnika koji pomoćnika nema; <p><br/>
<p> smilovat će se ubogu i siromahu i spasit će život nevoljniku: <p><br/>
<p> oslobodit će ih nepravde i nasilja, jer je dragocjena u njegovim očima krv njihova. <p><br/>
<p> Stog' neka živi! Neka ga daruju zlatom iz Arabije, nek' mole za njega svagda i neka ga blagoslivljaju! <p><br/>
<p> Nek' bude izobila žita u zemlji, po vrhuncima klasje neka šušti k'o Libanon! I cvjetali stanovnici gradova kao trava na livadi. <p><br/>
<p> Bilo ime njegovo blagoslovljeno dovijeka! Dok je sunca, živjelo mu ime! Njim se blagoslivljala sva plemena zemlje, svi narodi nazivali blaženima! <p><br/>
<p> Blagoslovljen Jahve, Bog Izraelov, koji jedini tvori čudesa! <p><br/>
<p> I blagoslovljeno slavno mu ime dovijeka! Sva se zemlja napunila slave njegove! Tako neka bude. Amen! <p><br/>
<p> Time se završavaju molitve Jišajeva sina Davida. <p><br/>
<p> Psalam.  Asafov   Kako je dobar Bog čestitima, Bog onima koji su čista srca! <p><br/>
<p> A meni umalo noge ne posrnuše, zamalo koraci ne okliznuše, <p><br/>
<p> jer zločincima zavidjeh motreći sreću grešnika. <p><br/>
<p> Nikakvu patnju ne snose, pretilo je tijelo njihovo. <p><br/>
<p> Ne žive u mukama smrtnika, ljudske ih nevolje ne biju. <p><br/>
<p> Stoga je oholost ogrlica vratu njihovu, a nasilje haljina koja ih pokriva. <p><br/>
<p> Iz pretila srca izlazi opakost njihova, srca im se prelijevaju ispraznim tlapnjama. <p><br/>
<p> Podsmjehuju se i zlobno govore, nasiljem prijete odozgo. <p><br/>
<p> Ustima na nebo nasrću, a jezik se njihov obara na zemlju. <p><br/>
<p> Zato moj narod za njima leti i srče obilne vode <p><br/>
<p> pa veli: "Kako da dozna Bog? Spoznaje li Svevišnji?" <p><br/>
<p> Eto, takvi su grešnici: uvijek spokojni, bogatstvo zgrću. <p><br/>
<p> Jesam li, dakle, samo ja uzalud čuvao srce čisto i u nedužnosti prao ruke <p><br/>
<p> kad sam primao udarce svaki dan i kaznu jutro za jutrom? <p><br/>
<p> Da sam kazao: "Govorit ću kao i oni", izdao bih rod sinova tvojih. <p><br/>
<p> Promišljah tada da bih spoznao: al' mi se učini mučno u očima mojim <p><br/>
<p> sve dok ne nađoh ulaz u Božje svetinje pa prozreh kakav im je svršetak. <p><br/>
<p> Zaista, na klizavu stazu ti ih postavljaš, u propast ih obaraš. <p><br/>
<p> Kako učas propadoše, nestaše, užas ih izjede! <p><br/>
<p> Kao što čovjek prezire san kad se probudi, tako ćeš, Gospode, prezreti lik im kada ustaneš. <p><br/>
<p> Kad mi duša bijaše ojađena, a bubrezi probodeni, <p><br/>
<p> bezumnik bijah bez razbora, k'o živinče pred tobom. <p><br/>
<p> Al' ću odsad uvijek biti s tobom, jer ti prihvati desnicu moju: <p><br/>
<p> vodit ćeš me po naumu svojem da me zatim uzmeš u slavu svoju. <p><br/>
<p> Koga ja imam u nebu osim tebe? Kad sam s tobom, ne veselim se zemlji. <p><br/>
<p> Malaksalo mi tijelo i srce: okrilje srca moga, i baštino moja, o Bože, dovijeka! <p><br/>
<p> Doista, propast će oni koji se udaljuju od tebe, istrebljuješ svakog tko ti se iznevjeri. <p><br/>
<p> A meni je milina biti u Božjoj blizini, imati sklonište svoje u Jahvi. Pripovijedat ću sva tvoja djela na vratima Kćeri sionske. <p><br/>
<p> Poučna pjesma. Asafova.   Zašto si, Bože, posve zabacio, zašto kiptiš gnjevom na ovce paše svoje? <p><br/>
<p> Sjeti se zajednice koju si davno stekao, plÓemena koje namače kao svoju baštinu i brda Siona gdje si Šator svoj udario! <p><br/>
<p> Korakni k ruševinama vječnim - sve je u Svetištu razorio neprijatelj. <p><br/>
<p> Protivnici tvoji vikahu posred skupštine tvoje, znakove svoje postaviše k'o pobjedne znakove. <p><br/>
<p> Bijahu kao oni koji mašu sjekirom po guštari, <p><br/>
<p> sjekirom i maljem vrata mu razbijali. <p><br/>
<p> Ognju predadoše Svetište tvoje, do zemlje oskvrnuše Prebivalište tvoga imena. <p><br/>
<p> Rekoše u srcu: "Istrijebimo ih zajedno; spalite sva svetišta Božja na zemlji!" <p><br/>
<p> Ne vidimo znakova svojih, proroka više nema, i nitko među nama ne zna dokle ... <p><br/>
<p> Dokle će se još, o Bože, dušmanin rugati? Hoće li protivnik dovijeka prezirati ime tvoje? <p><br/>
<p> Zašto povlačiš ruku, zašto u krilu sakrivaš desnicu svoju? <p><br/>
<p> No Bog je moj kralj od davnine, on koji posred zemlje spasava! <p><br/>
<p> Ti svojom silom rasječe more, smrska glave nakazama u vodi. <p><br/>
<p> Ti si Levijatanu glave zdrobio, dao ga za hranu nemanima morskim. <p><br/>
<p> Ti si dao da provre izvor i bujica, ti si presušio rijeke nepresušne. <p><br/>
<p> Tvoj je dan i noć je tvoja, ti učvrsti mjesec i sunce; <p><br/>
<p> ti sazda sve granice zemlji, ti stvori ljeto i zimu. <p><br/>
<p> Spomeni se ovoga: dušmanin ti se rugaše, Jahve, i bezumni narod pogrdi ime tvoje. <p><br/>
<p> Ne predaj jastrebu život grlice svoje, i život svojih siromaha ne zaboravi zauvijek! <p><br/>
<p> Pogledaj na Savez svoj, jer svi su zakuci zemlje puni tmina i nasilja. <p><br/>
<p> Ne daj da jadnik otiđe postiđen: neka siromah i ubog hvale ime tvoje! <p><br/>
<p> Ustani, Bože, zauzmi se za svoju parnicu, spomeni se pogrde koju ti bezumnik svaki dan nanosi. <p><br/>
<p> Ne zaboravi vike neprijatelja svojih: buka buntovnika još se diže k tebi! <p><br/>
<p> Zborovođi. Po napjevu "Ne razori!" Psalam. Asafov. Pjesma.   Slavimo te, Bože, slavimo i zazivamo ime tvoje, pripovijedamo čudesa tvoja. <p><br/>
<p> "Kad odredim vrijeme, sudit ću po pravu. <p><br/>
<p> Pa neka se strese zemlja sa stanovnicima svojim, ja sam učvrstio stupove njezine." <p><br/>
<p> Drznike opominjem: "Ne budite drski!" bezbožnike: "Ne budite tako rogati!" <p><br/>
<p> Ne dižite roga svog protiv Neba, nemojte govoriti drsko na Boga! <p><br/>
<p> Jer niti sa istoka niti sa zapada, niti iz pustinje niti sa bregova ... <p><br/>
<p> Bog je koji sudi: ovoga snizuje, onog uzvisuje! <p><br/>
<p> Jer je u Jahvinoj ruci pehar pun vina pjenušava, začinjena mirisnim travama; iz njega on napaja, do taloga će ga iskapiti i ispiti svi zlotvori svijeta. <p><br/>
<p> A ja ću klicati dovijeka, pjevat ću Bogu Jakovljevu. <p><br/>
<p> Rogove ću polomiti bezbožniku, a pravednik će podići glavu. <p><br/>
<p> Zborovođi. Uza žičana glazbala. Psalam. Asafov. Pjesma.   Na glasu je Bog u Judeji, u Izraelu veliko je ime njegovo! <p><br/>
<p> U Šalemu je Šator njegov, na Sionu boravište. <p><br/>
<p> Tu polomi strijele lukovima, štitove, mačeve, sve oružje. <p><br/>
<p> Blistav si od svjetla, veličanstveniji od bregova drevnih. <p><br/>
<p> Opljačkani su oni koji bijahu jaki srcem, i san svoj snivaju - klonuše ruke svim hrabrima. <p><br/>
<p> Od prijetnje tvoje, Bože Jakovljev, skameniše se kola i konji. <p><br/>
<p> Strašan si ti, i tko da opstane kraj žestine gnjeva tvojega. <p><br/>
<p> S neba reče presudu - od straha zemlja zadrhta i zanijemje <p><br/>
<p> kad se diže Bog da sudi, da spasi uboge na zemlji. <p><br/>
<p> Jer će te i bijes Edoma slaviti, i preživjeli iz Hamata štovat će te. <p><br/>
<p> Zavjetujte i izvršite zavjete Jahvi, Bogu svojemu, svi oko njega neka donose darove Strašnome <p><br/>
<p> koji obuzdava oholost knezova, koji je strašan kraljevima zemlje. <p><br/>
<p> Zborovođi. Po Jedutunu. Asafov. Psalam.   Glasom svojim Bogu vapijem, glas mi se Bogu diže i on me čuje. <p><br/>
<p> U dan nevolje tražim Gospodina, noću mi se ruka neumorno pruža k njemu, ne može se utješit' duša moja. <p><br/>
<p> Spominjem se Boga i uzdišem; kad razmišljam, daha mi nestane. <p><br/>
<p> Vjeđe moje držiš, potresen sam, ne mogu govoriti. <p><br/>
<p> Mislim na drevne dane i sjećam se davnih godina; <p><br/>
<p> razmišljam noću u srcu, mislim, i duh moj ispituje: <p><br/>
<p> "Hoće li Gospodin odbaciti zauvijek i hoće li ikad još biti milostiv? <p><br/>
<p> Je li njegova dobrota minula zauvijek, njegovo obećanje propalo za sva pokoljenja? <p><br/>
<p> Zar Bog je zaboravio da se smiluje, ili je gnjevan zatvorio smilovanje svoje?" <p><br/>
<p> I govorim: "Ovo je bol moja: promijenila se desnica Višnjega." <p><br/>
<p> Spominjem se djela Jahvinih, sjećam se tvojih pradavnih čudesa. <p><br/>
<p> Promatram sva djela tvoja, razmatram ono što si učinio. <p><br/>
<p> Svet je tvoj put, o Bože: koji je bog tako velik kao Bog naš? <p><br/>
<p> Ti si Bog koji čudesa stvaraš, na pucima si pokazao silu svoju. <p><br/>
<p> Mišicom si izbavio narod svoj, sinove Jakovljeve i Josipove. <p><br/>
<p> Vode te ugledaše, Bože, ugledaše te vode i ustuknuše, bezdani se uzburkaše. <p><br/>
<p> Oblaci prosuše vode, oblaci zatutnjiše gromom i tvoje strijele poletješe. <p><br/>
<p> Grmljavina tvoja u vihoru zaori, munje rasvijetliše krug zemaljski, zemlja se zatrese i zadrhta. <p><br/>
<p> Kroz more put se otvori tebi i tvoja staza kroz vode goleme, a tragova tvojih nitko ne vidje. <p><br/>
<p> Ti si svoj narod vodio kao stado rukama Mojsija i Arona. <p><br/>
<p> Poučna pjesma. Asafova.  Poslušaj, narode moj, moju nauku, prikloni uho riječima usta mojih! <p><br/>
<p> Otvorit ću svoja usta na pouku, iznijet ću tajne iz vremena davnih. <p><br/>
<p> Ono što čusmo i saznasmo, što nam kazivahu oci, <p><br/>
<p> nećemo kriti djeci njihovoj, predat ćemo budućem koljenu: slavu Jahvinu i silu njegovu i djela čudesna što ih učini. <p><br/>
<p> Svjedočanstvo podiže on u Jakovu, Zakon postavi u Izraelu, da ono što naredi ocima našim oni djeci svojoj objave, <p><br/>
<p> da sazna budući naraštaj, i sinovi koji će se roditi da djeci svojoj kazuju <p><br/>
<p> da u Boga ufanje svoje stave i ne zaborave djela Božjih, već da vrše zapovijedi njegove, <p><br/>
<p> kako ne bi bili, kao oci njihovi, naraštaj buntovan, prkosan - naraštaj srcem nestalan i duhom Bogu nevjeran. <p><br/>
<p> Sinovi Efrajimovi, ratnici s lukom, u dan bitke okrenuše leđa. <p><br/>
<p> Saveza s Bogom ne održaše i ne htjedoše hoditi po Zakonu njegovu. <p><br/>
<p> Zaboraviše na djela njegova, na čudesa koja im pokaza. <p><br/>
<p> Pred njihovim ocima činio je znakove u Egiptu, u Soanskom polju. <p><br/>
<p> On more razdijeli i njih prevede, vode kao nasip uzdiže. <p><br/>
<p> Danju ih vodio oblakom, a svu noć ognjem blistavim. <p><br/>
<p> U pustinji hrid prolomi i napoji ih obilno kao iz bezdana. <p><br/>
<p> Iz stijene izbi potoke te izvede vode k'o velike rijeke. <p><br/>
<p> A oni jednako griješiše, prkosiše Višnjem u pustinji. <p><br/>
<p> Boga su kušali u srcima svojim ištuć' jela svojoj pohlepnosti. <p><br/>
<p> Prigovarali su Bogu i pitali: "Može li Gospod stol u pustinji prostrti? <p><br/>
<p> Eno, udari u hrid, i voda poteče i provreše potoci: a može li dati i kruha, i mesa pružiti svome narodu?" <p><br/>
<p> Kad to začu Jahve, gnjevom usplamtje: oganj se raspali protiv Jakova, srdžba se razjari protiv Izraela, <p><br/>
<p> jer ne vjerovaše Bogu niti se u njegovu pomoć uzdaše. <p><br/>
<p> Pa ozgo naredi oblaku i otvori brane nebeske, <p><br/>
<p> k'o kišu prosu na njih mÓanu da jedu i nahrani ih kruhom nebeskim. <p><br/>
<p> Čovjek blagovaše kruh Jakih; on im dade hrane do sitosti. <p><br/>
<p> Probudi na nebu vjetar istočni i svojom silom južnjak dovede. <p><br/>
<p> Prosu na njih mesa k'o prašine i ptice krilatice k'o pijeska morskoga. <p><br/>
<p> Padoše usred njihova tabora i oko šatora njihovih. <p><br/>
<p> Jeli su i nasitili se, želju njihovu on im ispuni. <p><br/>
<p> Još nisu svoju utažili pohlepu i jelo im još bješe u ustima, <p><br/>
<p> kad se srdžba Božja na njih raspali: pokosi smrću prvake njihove i mladiće pobi Izraelove. <p><br/>
<p> Uza sve to griješiše dalje i ne vjerovaše u čudesna djela njegova. <p><br/>
<p> I skonča im dane jednim dahom i njihova ljeta naglim svršetkom. <p><br/>
<p> Kad ih ubijaše, tražiše ga i opet pitahu za Boga; <p><br/>
<p> spominjahu se da je Bog hridina njihova i Svevišnji njihov otkupitelj. <p><br/>
<p> Ali ga opet ustima svojim varahu i jezikom svojim lagahu njemu. <p><br/>
<p> Njihovo srce s njime ne bijaše, nit' bijahu vjerni Savezu njegovu. <p><br/>
<p> A on im milosrdno grijeh praštao i nije ih posmicao; često je gnjev svoj susprezao da ne plane svom jarošću. <p><br/>
<p> Spominjao se da su pÓut i dah koji odlazi i ne vraća se više. <p><br/>
<p> Koliko mu prkosiše u pustinji i žalostiše ga u samotnom kraju! <p><br/>
<p> Sve nanovo iskušavahu Boga i vrijeđahu Sveca Izraelova <p><br/>
<p> ne spominjuć' se ruke njegove ni dana kad ih od dušmana izbavi, <p><br/>
<p> ni znakova njegovih u Egiptu, ni čudesnih djela u polju Soanskom. <p><br/>
<p> U krv im pretvori rijeke i potoke, da ne piju. <p><br/>
<p> Posla na njih obade da ih žderu i žabe da ih more. <p><br/>
<p> I predade skakavcu žetvu njihovu, i plod muke njihove žderaču. <p><br/>
<p> Vinograde im tučom udari, a mrazom smokvike njihove. <p><br/>
<p> I predade grÓadu njihova goveda i munjama stada njihova. <p><br/>
<p> Obori na njih svu žestinu gnjeva svog, jarost, bijes i nevolju: posla na njih anđele nesreće. <p><br/>
<p> I put gnjevu svojem otvori: ne poštedje im život od smrti, životinje im izruči pošasti. <p><br/>
<p> Pobi u Egiptu sve prvorođeno, prvence u šatorju Hamovu. <p><br/>
<p> I povede narod svoj kao ovce i vođaše ih kao stado kroz pustinju. <p><br/>
<p> Pouzdano ih je vodio te se nisu bojali, a more je prekrilo dušmane njihove. <p><br/>
<p> U Svetu zemlju svoju on ih odvede, na bregove što mu ih osvoji desnica. <p><br/>
<p> Pred njima istjera pogane, konopom im podijeli baštinu, pod šatorjem njihovim naseli plemena izraelska. <p><br/>
<p> A oni iskušavali i gnjevili Boga Višnjega i nisu držali zapovijedi njegovih. <p><br/>
<p> Otpadoše, iznevjeriše se k'o oci njihovi, k'o luk nepouzdan oni zatajiše. <p><br/>
<p> Na gnjev ga nagnaše svojim uzvišicama, na ljubomor navedoše kumirima svojim. <p><br/>
<p> Bog vidje i gnjevom planu, odbaci posve Izraela. <p><br/>
<p> I napusti boravište svoje u Šilu, Šator u kojem prebivaše s ljudima. <p><br/>
<p> Preda u ropstvo snagu svoju i svoju diku u ruke dušmanske. <p><br/>
<p> Narod svoj prepusti maču, raspali se na svoju baštinu. <p><br/>
<p> Mladiće njihove oganj proguta, ne udaše se djevice njihove. <p><br/>
<p> Svećenici njihovi padoše od mača, ne zaplakaše Óudove njihove. <p><br/>
<p> Tad se k'o oda sna trgnu Gospodin, k'o ratnik vinom savladan. <p><br/>
<p> Udari otraga dušmane svoje, sramotu im vječitu zadade. <p><br/>
<p> On odbaci šator Josipov i Efrajimovo pleme ne odabra, <p><br/>
<p> već odabra pleme Judino i goru Sion koja mu omilje. <p><br/>
<p> Sagradi Svetište k'o nebo visoko, k'o zemlju utemelji ga dovijeka. <p><br/>
<p> Izabra Davida, slugu svojega, uze ga od torova ovčjih; <p><br/>
<p> odvede ga od ovaca dojilica da pase Jakova, narod njegov, Izraela, baštinu njegovu. <p><br/>
<p> I pasao ih je srcem čestitim i brižljivim rukama vodio. <p><br/>
<p> Psalam.  Asafov.   Bože, pogani, evo, provališe u baštinu tvoju, tvoj sveti Hram oskvrnuše, pretvoriše Jeruzalem u ruševine. <p><br/>
<p> Trupla tvojih slugu dadoše za hranu pticama nebeskim, meso tvojih pobožnika zvijerima zemaljskim. <p><br/>
<p> Krv im k'o vodu prolijevahu oko Jeruzalema i ne bijaše nikoga da ih pokopa. <p><br/>
<p> Postadosmo sramota susjedima svojim, podsmijeh i ruglo svima oko nas. <p><br/>
<p> Dokle još, Jahve? Zar ćeš se svagda srditi? Zar će ljubomora tvoja poput ognja gorjeti? <p><br/>
<p> Izlij gnjev na pogane koji te ne priznaju i na kraljevstva što ne zazivlju ime tvoje! <p><br/>
<p> Jer izjedoše Jakova i opustošiše boravište njegovo. <p><br/>
<p> Ne spominji se, protiv nas, grijeha otaca; neka nas pretekne smilovanje tvoje jer smo jadni i nevoljni. <p><br/>
<p> Pomozi nam, Bože, pomoći naša, zbog slave imena svojega, oslobodi nas i otpusti nam grijehe zbog imena svoga! <p><br/>
<p> Zašto da pogani govore: "TÓa gdje je njihov Bog?" Nek' se na poganima pokaže, pred očima našim, kako osvećuješ prolivenu krv slugu svojih! <p><br/>
<p> Nek' do tebe dopru uzdasi sužanja, snagom svoje mišice poštedi predane smrti! <p><br/>
<p> A našim susjedima vrati sedmerostruko u krilo pogrdu koju naniješe tebi, o Jahve! <p><br/>
<p> A mi, tvoj puk i ovce paše tvoje, slavit ćemo te dovijeka, kazivat ćemo od koljena do koljena hvalu tvoju! <p><br/>
<p> Zborovođi. Po napjevu "Ljiljan svjedočanstva". Asafov. Psalam.   Pastiru Izraelov, počuj, ti što vodiš Josipa k'o stado ovaca! Ti što sjediš nad kerubima, zablistaj <p><br/>
<p> pred Efrajimom, Benjaminom, Manašeom: probudi silu svoju, priteci nam u pomoć! <p><br/>
<p> Bože, obnovi nas, razvedri lice svoje i spasi nas! <p><br/>
<p> Jahve, Bože nad Vojskama, dokle ćeš plamtjeti, premda se moli narod tvoj? <p><br/>
<p> Dokle ćeš nas hraniti kruhom suza i obilno pojiti suzama? <p><br/>
<p> Dokle će se oko nas svađat' susjedi i rugat' nam se naši dušmani? <p><br/>
<p> Bože nad Vojskama, obnovi nas, razvedri lice svoje i spasi nas! <p><br/>
<p> Ti prenese čokot iz Egipta, pogane istjera, a njega zasadi. <p><br/>
<p> Ti mu tlo pripravi, i on pusti korijenje i napuni zemlju. <p><br/>
<p> Sjena mu prekri bregove, lozje mu k'o Božji cedrovi. <p><br/>
<p> Mladice svoje ispruži do mora i svoje ogranke do Rijeke. <p><br/>
<p> Zašto si mu srušio ogradu da ga beru svi što putem prolaze, <p><br/>
<p> da ga pustoši vepar iz šume, da ga pasu poljske zvijeri? <p><br/>
<p> Vrati se, Bože nad Vojskama, pogledaj s neba i vidi, obiđi ovaj vinograd: <p><br/>
<p> zakrili što zasadi desnica tvoja, sina kog za se odgoji! <p><br/>
<p> Oni koji ga spališe i posjekoše nek' izginu od prijetnje lica tvojega! <p><br/>
<p> Tvoja ruka nek' bude nad čovjekom desnice tvoje, nad sinom čovječjim kog za se odgoji! <p><br/>
<p> Nećemo se više odmetnuti od tebe; poživi nas, a mi ćemo zazivati ime tvoje. <p><br/>
<p> Jahve, Bože nad Vojskama, obnovi nas, razvedri lice svoje i spasi nas! <p><br/>
<p> Zborovođi. Po napjevu "Tijesci". Asafov.   Kliknite Bogu, našoj jakosti, kličite Bogu Jakovljevu! <p><br/>
<p> Nek' zazvuče žice, nek' se čuje bubanj, svirajte u milozvučnu harfu s citarom! <p><br/>
<p> Zatrubite u rog za mlađaka, za uštapa, na svetkovinu našu! <p><br/>
<p> Jer to je propis Izraelu, zapovijed Boga Jakovljeva. <p><br/>
<p> Takav je zakon dao Josipu kad je izlazio iz zemlje Egipta. <p><br/>
<p> Šapat tajnovit čuh: "Oslobodih od tereta rame njegovo, ruke su mu slobodne od košare. <p><br/>
<p> U tjeskobi si zavapio i ja te izbavih; iz gromovna oblaka odgovorih tebi, iskušah te kod voda meripskih. <p><br/>
<p> Slušaj, puče moj, i ja ću te opomenuti: o, da me poslušaš, Izraele! <p><br/>
<p> Nek' ne bude u tebe drugog boga i ne klanjaj se bogu tuđem! <p><br/>
<p> Ja sam Jahve, Bog tvoj koji te izvedoh iz Egipta: otvori svoja usta da ih napunim!" <p><br/>
<p> "Ali moj narod ne slušaše glasa moga, Izrael me ne posluša. <p><br/>
<p> Zato ga pustih okorjelom srcu njegovu: neka hodi kako mu se hoće! <p><br/>
<p> O, kad bi me narod moj slušao, kad bi Izrael putovima mojim hodio, <p><br/>
<p> brzo bih pokorio dušmane njegove, ruku bih svoju okrenuo na protivnike njegove. <p><br/>
<p> Oni što ga sada mrze dodvarali bi mu se i njihov bi udes bio zapečaćen zauvijek. <p><br/>
<p> A svoj narod hranio bih pšenicom najboljom i sitio ga medom iz pećine. <p><br/>
<p> Psalam.  Asafov.   Bog ustaje u skupštini "bogova", usred "bogova" sud održava. <p><br/>
<p> "Dokle ćete sudit' krivo, ić' na ruku bezbožnima? <p><br/>
<p> Štitite slaba i sirotu, vratite pravicu jadniku i siromahu! <p><br/>
<p> Izbavite potlačenog i ubogog: istrgnite ga iz ruku bezbožnih!" <p><br/>
<p> Ne shvaćaju nit' razumiju, po mraku hodaju: poljuljani su svi temelji zemlje. <p><br/>
<p> Rekoh doduše: "Vi ste bogovi i svi ste sinovi Višnjega! <p><br/>
<p> Ali ćete k'o svi ljudi umrijeti, past ćete kao svatko od velikih!" <p><br/>
<p> Ustani, Bože, i sudi zemlju, jer si s pravom gospodar svih naroda. <p><br/>
<p> Pjesma.  Psalam. Asafov.   Ne šuti, Jahve, ne budi nijem i nemoj mirovati, Bože! <p><br/>
<p> Jer evo: dušmani tvoji buče, i mrzitelji tvoji glave podižu. <p><br/>
<p> Protiv naroda se tvoga rote i svjetuju se protiv štićenika tvojih. <p><br/>
<p> Govore: "Dođite, zatrimo ih da ne budu narod, nek' se ime Izrael više ne spominje!" <p><br/>
<p> Zaista, jednodušno se svjetuju i protiv tebe savez sklopiše: <p><br/>
<p> šatori edomski i Jišmaelci, Moapci i Hagrijci, <p><br/>
<p> Gebal i Amon i Amalek, Filisteja sa stanovnicima Tira. <p><br/>
<p> I Asirci se s njima udružiše, pružiše ruke potomcima Lotovim. <p><br/>
<p> Učini njima k'o Midjancima, k'o Siseri i Jabinu na potoku Kišonu: <p><br/>
<p> koji padoše blizu En-Dora i postaše gnojivo njivi. <p><br/>
<p> K'o Oreb i Zeb neka budu knezovi njihovi, kao Zebah i Salmuna nek' budu sve vođe njihove <p><br/>
<p> koji jednodušno vikahu: "Osvojimo krajeve Božje!" <p><br/>
<p> Daj, o Bože, da budu kao kovitlac, kao pljeva koju nosi vjetar. <p><br/>
<p> Kao što oganj proždire šumu, kao što plamen sažiže bregove, <p><br/>
<p> tako ih goni olujom svojom, prestravi ih svojom žestinom! <p><br/>
<p> Pokrij im lice sramotom, da traže tvoje ime, Jahve! <p><br/>
<p> Neka se stide i plaše navijek, neka se posrame i neka izginu! <p><br/>
<p> Nek' znaju: ti si komu je ime Jahve, jedini Višnji nada svom zemljom. <p><br/>
<p> Zborovođi. Po napjevu "Tijesci". Sinova Korahovih.   Kako su mili stanovi tvoji, Jahve nad Vojskama! <p><br/>
<p> Duša mi gine i čezne za dvorima Jahvinim. Srce moje i moje tijelo kliču Bogu živomu. <p><br/>
<p> I vrabac sebi log nalazi, i lastavica gnjezdašce gdje će položiti mlade svoje: <p><br/>
<p> a ja žrtvenike tvoje, Jahve nad Vojskama, Kralju moj i Bože moj! Blaženi koji prebivaju u Domu tvome slaveć' te bez prestanka! <p><br/>
<p> Blažen komu je pomoć u tebi dok se sprema na svete putove! <p><br/>
<p> Prolaze li suhom dolinom, u izvor je vode promeću i prva je kiša u blagoslov odijeva. <p><br/>
<p> Snaga im raste od časa do časa: dok ne ugledaju Boga na Sionu. <p><br/>
<p> Jahve, Bože nad Vojskama, čuj molitvu moju, poslušaj, Bože Jakovljev! <p><br/>
<p> Pogledaj, štite naš, Bože, pogledaj lice pomazanika svoga! <p><br/>
<p> Zaista, jedan je dan u dvorima tvojim bolji od tisuću drugih. Volim biti na pragu Doma Boga svoga nego boraviti u šatorima grešnika. <p><br/>
<p> Jahve, Bog, sunce je i štit: on daje milost i slavu. Ne uskraćuje Jahve dobara onima koji idu u nedužnosti. <p><br/>
<p> Jahve nad Vojskama, blago onom tko se u te uzda. <p><br/>
<p> Zborovođi.  Sinova Korahovih. Psalam.   Zavolje opet, Jahve, zemlju svoju, na dobro okrenu udes Jakovljev. <p><br/>
<p> Otpusti krivnju narodu svome, pokri sve grijehe njegove. <p><br/>
<p> Suspregnu svu ljutinu svoju, odusta od žestine gnjeva svoga. <p><br/>
<p> Obnovi nas, Bože, Spasitelju naš, i odbaci zlovolju prema nama! <p><br/>
<p> Zar ćeš se dovijeka gnjeviti na nas, prenositi srdžbu svoju od koljena na koljeno? <p><br/>
<p> Zar nas nećeš opet oživiti da se narod tvoj raduje u tebi? <p><br/>
<p> Pokaži nam, Jahve, milosrđe svoje i daj nam svoje spasenje. <p><br/>
<p> Da poslušam što mi to Jahve govori: Jahve obećava mir narodu svomu, vjernima svojim, onima koji mu se svim srcem vrate. <p><br/>
<p> Zaista, blizu je njegovo spasenje onima koji ga se boje, i slava će njegova živjeti u zemlji našoj. <p><br/>
<p> Ljubav će se i Vjernost sastati, Pravda i Mir zagrliti. <p><br/>
<p> Vjernost će nicat' iz zemlje, Pravda će gledat' s nebesa. <p><br/>
<p> Jahve će dati blagoslov i sreću, i zemlja naša urod svoj. <p><br/>
<p> Pravda će stupati pred njim, a Mir tragom stopa njegovih. <p><br/>
<p> Molitva.  Davidova.   Prigni uho svoje, Jahve, i usliši me jer sam bijedan i ubog. <p><br/>
<p> Čuvaj dušu moju jer sam posvećen tebi; spasi slugu svoga koji se uzda u te! Ti si moj Bog; <p><br/>
<p> o Gospode, smiluj mi se jer povazdan vapijem k tebi. <p><br/>
<p> Razveseli dušu sluge svoga jer k tebi, Jahve, dušu uzdižem. <p><br/>
<p> Jer ti si, Gospode, dobar i rado praštaš, pun si ljubavi prema svima koji te zazivaju. <p><br/>
<p> Slušaj, Jahve, molitvu moju i pazi na glas vapaja mog. <p><br/>
<p> U dan tjeskobe vapijem k tebi jer ćeš me uslišati. <p><br/>
<p> Nema ti ravna među bozima, Gospode, nema djela kakvo je tvoje. <p><br/>
<p> Svi narodi što ih stvori doći će i klanjat' se tebi, o Jahve, i slavit će ime tvoje. <p><br/>
<p> Jer ti si velik i činiš čudesa: ti si jedini Bog. <p><br/>
<p> Uči me, Jahve, svojemu putu da hodim vjeran tebi, usmjeri srce moje da se boji imena tvojega! <p><br/>
<p> Hvalit ću te, Gospode, Bože moj, svim srcem svojim, slavit ću ime tvoje dovijeka, <p><br/>
<p> jer tvoje ljubavi prema meni ima izobila, istrgao si moju dušu iz dubine Podzemlja. <p><br/>
<p> O Bože, oholice se digoše na me, mnoštvo silnika život mi vreba i nemaju tebe pred očima. <p><br/>
<p> No ti si, Gospode Bože, milosrdan i blag, spor na srdžbu - sama ljubav i vjernost. <p><br/>
<p> Pogledaj na me i smiluj se meni; daj svome sluzi snage svoje i spasi sina sluškinje svoje! <p><br/>
<p> Daj mi milostivo znak naklonosti svoje, da vide moji mrzitelji i da se postide, jer si mi ti, o Jahve, pomogao, ti me utješio. <p><br/>
<p> Sinova Korahovih. Psalam. Pjesma.  Zdanje svoje na svetim gorama <p><br/>
<p> ljubi Jahve; draža su mu vrata sionska nego svi šatori Jakovljevi. <p><br/>
<p> Divote se govore o tebi, grade Božji! <p><br/>
<p> "Rahab i Babilon brojit ću k onima što me štuju; Filisteja i Tir i narod etiopski - i oni su rođeni ondje." <p><br/>
<p> O Sionu se govori: "Ovaj i onaj u njemu je rođen! Svevišnji ga utemelji!" <p><br/>
<p> Gospodin će zapisati u knjigu naroda: "Ovi su rođeni ondje." <p><br/>
<p> I pjevat će igrajući kolo: "Svi su izvori moji u tebi!" <p><br/>
<p> Pjesma. Psalam. Sinova Korahovih. Zborovođi. Po napjevu "Bolest". Za pjevanje. Poučna pjesma. Ezrahijca Hemana.  Jahve, Bože moj, vapijem danju, a noću naričem pred tobom. <p><br/>
<p> Neka dopre do tebe molitva moja, prigni uho k vapaju mome. <p><br/>
<p> Jer mi je duša zasićena patnjama, moj se život bliži Podzemlju. <p><br/>
<p> Broje me k onima što u grob silaze, postadoh sličan nemoćniku. <p><br/>
<p> Među mrtvima moj je ležaj, poput ubijenih što leže u grobu kojih se više ne spominješ, od kojih si ustegao ruku. <p><br/>
<p> Smjestio si me u jamu duboku, u tmine, u bezdan. <p><br/>
<p> Teško me pritišće ljutnja tvoja i svim me valima svojim prekrivaš. <p><br/>
<p> Udaljio si od mene znance moje, Óučini da im gnusan budem: zatvoren sam, ne mogu izaći. <p><br/>
<p> Od nevolje oči mi gasnu: vapijem tebi, Jahve, iz dana u dan, za tobom ruke pružam. <p><br/>
<p> Zar na mrtvima činiš čudesa? Zar će sjene ustati i hvaliti tebe? <p><br/>
<p> Zar se u grobu pripovijeda o tvojoj dobroti? O vjernosti tvojoj u Propasti? <p><br/>
<p> Zar se u tmini objavljuju čudesa tvoja i tvoja pravda u Zaboravu? <p><br/>
<p> Ipak ja vapijem tebi, Jahve, prije jutra molitvom te pretječem. <p><br/>
<p> Zašto, Jahve, odbacuješ dušu moju? Zašto sakrivaš lice od mene? <p><br/>
<p> Bijedan sam i umirem već od dječaštva, klonuh noseći tvoje strahote. <p><br/>
<p> Preko mene prijeđoše vihori tvojega gnjeva, strahote me tvoje shrvaše, <p><br/>
<p> okružuju me kao voda sveudilj, optječu me svi zajedno. <p><br/>
<p> Udaljio si od mene prijatelja i druga: mrak mi je znanac jedini. <p><br/>
<p> Poučna pjesma. Ezrahijca Etana.   O ljubavi Jahvinoj pjevat ću dovijeka, kroza sva koljena vjernost ću tvoju naviještati. <p><br/>
<p> Ti reče: "Zavijeke je sazdana ljubav moja!" U nebu utemelji vjernost svoju: <p><br/>
<p> "Savez sklopih s izabranikom svojim, zakleh se Davidu, sluzi svome: <p><br/>
<p> tvoje potomstvo održat ću dovijeka, za sva koljena sazdat ću prijestolje tvoje." <p><br/>
<p> Nebesa veličaju čudesa tvoja, Jahve, i tvoju vjernost u zboru svetih. <p><br/>
<p> TÓa tko je u oblacima ravan Jahvi, tko li je Jahvi sličan među sinovima Božjim? <p><br/>
<p> Bog je strahovit u zboru svetih, velik i strašan svima oko sebe. <p><br/>
<p> Jahve, Bože nad Vojskama, tko je kao ti? Silan si, Jahve, i vjernost te okružuje. <p><br/>
<p> Ti zapovijedaš bučnome moru, obuzdavaš silu valova njegovih; <p><br/>
<p> ti sasječe Rahaba i zgazi, snažnom mišicom rasu dušmane svoje. <p><br/>
<p> Tvoja su nebesa i tvoja je zemlja, zemljin krug ti si sazdao i sve što je na njemu; <p><br/>
<p> sjever i jug ti si stvorio, Tabor i Hermon kliču imenu tvojemu. <p><br/>
<p> Tvoja je mišica snažna, ruka čvrsta, desnica dignuta. <p><br/>
<p> Pravda i Pravednost temelj su prijestolja tvoga, Ljubav i Istina koračaju pred tobom. <p><br/>
<p> Blago narodu vičnu svetom klicanju, on hodi u sjaju lica tvojega, Jahve, <p><br/>
<p> u tvom se imenu raduje svagda i tvojom se pravdom ponosi. <p><br/>
<p> Jer ti si ures moći njegove, po tvojoj milosti raste snaga naša. <p><br/>
<p> Jer Jahve je štit naš, Svetac Izraelov kralj je naš. <p><br/>
<p> Nekoć si u viđenju govorio pobožnima svojim: "Junaku stavih krunu na glavu, izabranika iz naroda izdigoh; <p><br/>
<p> nađoh Davida, slugu svoga, svetim ga svojim uljem pomazah, <p><br/>
<p> da ruka moja svagda ostane s njime i moja mišica da ga krijepi. <p><br/>
<p> Neće ga nadmudriti dušmanin, niti oboriti sin bezakonja. <p><br/>
<p> Razbit ću pred njim protivnike njegove, pogubit ću mrzitelje njegove. <p><br/>
<p> Vjernost moja i dobrota bit će s njime i u mome imenu rast će mu snaga. <p><br/>
<p> Pružit ću njegovu ruku nad more, do Rijeke desnicu njegovu. <p><br/>
<p> On će me zvati: 'Oče moj! Bože moj i hridi spasa mojega.' <p><br/>
<p> A ja ću ga prvorođencem učiniti, najvišim među kraljevima svijeta. <p><br/>
<p> Njemu ću sačuvati dovijeka naklonost svoju i Savez svoj vjeran. <p><br/>
<p> Njegovo ću potomstvo učiniti vječnim i prijestolje mu kao dan nebeski. <p><br/>
<p> Ako li mu sinovi Zakon moj ostave i ne budu hodili po naredbama mojim, <p><br/>
<p> ako li prestupe odredbe moje i ne budu čuvali zapovijedi mojih; <p><br/>
<p> šibom ću kazniti nedjelo njihovo, udarcima ljutim krivicu njihovu, <p><br/>
<p> ali mu naklonosti svoje oduzeti neću niti ću prekršiti vjernosti svoje. <p><br/>
<p> Neću povrijediti Saveza svojega i neću poreći obećanja svoga. <p><br/>
<p> Jednom se zakleh svetošću svojom: Davida prevariti neću: <p><br/>
<p> potomstvo će njegovo ostati dovijeka, prijestolje njegovo preda mnom kao sunce, <p><br/>
<p> ostat će dovijeka kao mjesec, vjerni svjedok na nebu." <p><br/>
<p> A sada ti ga odbi i odbaci, silno se razgnjevi na pomazanika svoga. <p><br/>
<p> Prezre Savez sa slugom svojim i krunu njegovu do zemlje ponizi. <p><br/>
<p> Razvali sve zidine njegove, njegove utvrde u ruševine baci. <p><br/>
<p> Pljačkaju ga svi što naiđu, na ruglo je susjedima svojim. <p><br/>
<p> Podiže desnicu dušmana njegovih i obradova protivnike njegove. <p><br/>
<p> Otupi oštricu mača njegova, u boju mu ne pomože. <p><br/>
<p> Njegovu sjaju kraj učini, njegovo prijestolje na zemlju obori. <p><br/>
<p> Skratio si dane mladosti njegove, sramotom ga pokrio. <p><br/>
<p> TÓa dokle ćeš, Jahve? Zar ćeš se uvijek skrivati? Hoće li gnjev tvoj k'o oganj gorjeti? <p><br/>
<p> Sjeti se kako je kratak život moj, kako si ljude prolazne stvorio! <p><br/>
<p> Tko živ smrti vidjeti neće? Tko će od ruke Podzemlja dušu sačuvati? <p><br/>
<p> Gdje li je, Jahve, tvoja dobrota iskonska kojom se Davidu zakle na vjernost svoju? <p><br/>
<p> Sjeti se, Jahve, sramote slugu svojih: u srcu nosim svu mržnju pogana <p><br/>
<p> s kojom nasrću dušmani tvoji, Jahve, s kojom nasrću na korake pomazanika tvoga. <p><br/>
<p> Blagoslovljen Jahve dovijeka! Tako neka bude. Amen! <p><br/>
<p> Molitva.  Mojsija, sluge Božjega.  Jahve, ti nam bijaše okrilje od koljena do koljena. <p><br/>
<p> Prije nego se rodiše bregovi, prije nego postade kopno i krug zemaljski, od vijeka do vijeka, Bože, ti jesi! <p><br/>
<p> Smrtnike u prah vraćaš i veliš: "Vratite se, sinovi ljudski!" <p><br/>
<p> Jer je tisuću godina u očima tvojim k'o jučerašnji dan koji je minuo i kao straža noćna. <p><br/>
<p> Razgoniš ih k'o jutarnji san, kao trava su što se zeleni: <p><br/>
<p> jutrom cvate i sva se zeleni, a uvečer - već se suši i vene. <p><br/>
<p> Zaista, izjeda nas tvoja srdžba i zbunjuje ljutina tvoja. <p><br/>
<p> Naše si grijehe stavio pred svoje oči, naše potajne grijehe na svjetlost lica svojega. <p><br/>
<p> Jer svi naši dani prođoše u gnjevu tvojemu, kao uzdah dovršismo godine svoje. <p><br/>
<p> Zbroj naše dobi sedamdeset je godina, ako smo snažni, i osamdeset; a većina od njih muka je i ništavost: jer prolaze brzo i mi letimo odavle. <p><br/>
<p> Tko će mjeriti žestinu gnjeva tvojega, tko proniknuti srdžbu tvoju? <p><br/>
<p> Nauči nas dane naše brojiti, da steknemo mudro srce. <p><br/>
<p> Vrati se k nama, Jahve! TÓa dokle ćeš? Milostiv budi slugama svojim! <p><br/>
<p> Jutrom nas nasiti smilovanjem svojim, da kličemo i da se veselimo u sve dane! <p><br/>
<p> Obraduj nas za dane kad si nas šibao, za ljeta kad smo stradali! <p><br/>
<p> Neka se na slugama tvojim pokaže djelo tvoje i tvoja slava na djeci njihovoj! <p><br/>
<p> Dobrota Jahve, Boga našega, nek' bude nad nama daj da nam uspije djelo naših ruku, djelo ruku naših nek' uspije. <p><br/>
<p> Ti što prebivaš pod zaštitom Višnjega, što počivaš u sjeni Svemogućega, <p><br/>
<p> reci Jahvi: "Zaklone moj! Utvrdo moja! Bože moj u koga se uzdam!" <p><br/>
<p> Jer on će te osloboditi od zamke ptičarske, od kuge pogubne. <p><br/>
<p> Svojim će te krilima zaštititi i pod njegova ćeš se krila skloniti: Vjernost je njegova štit i obrana! <p><br/>
<p> Nećeš se bojati strašila noćnoga ni strelice što leti danju, <p><br/>
<p> ni kuge što se šulja kroz tmine, ni pošasti što hara o podne. <p><br/>
<p> Pa nek' padaju tisuće kraj tebe, deseci tisuća s desne tvoje, tebi se neće primaći! <p><br/>
<p> Tek što okom pogledaš, već ćeš vidjeti plaću grešnika. <p><br/>
<p> Jer Jahve je zaklon tvoj, Višnjega odabra sebi za okrilje. <p><br/>
<p> Neće te snaći nesreća, nevolja se neće prikučiti šatoru tvojemu. <p><br/>
<p> Jer anđelima svojim zapovjedi da te čuvaju na svim putima tvojim. <p><br/>
<p> Na rukama će te nositi da se ne spotakneš o kamen. <p><br/>
<p> Nogom ćeš gaziti lava i ljuticu, zgazit ćeš lavića i zmiju. <p><br/>
<p> Izbavit ću ga jer me ljubi, zakrilit ga jer poznaje ime moje. <p><br/>
<p> Zazvat će me, a ja ću ga uslišiti, s njim ću biti u nevolji, spasit ću ga i proslaviti. <p><br/>
<p> Nasitit ću ga danima mnogim, pokazat' mu spasenje svoje." <p><br/>
<p> Psalam. Pjesma. Za dan subotnji.   Dobro je slaviti Jahvu, pjevati imenu tvome, Svevišnji; <p><br/>
<p> naviještati jutrom ljubav tvoju i noću vjernost tvoju, <p><br/>
<p> uz harfu od deset žica i liru, s pjesmom uz citaru. <p><br/>
<p> Obradovao si me djelima svojim, o Jahve, kličem zbog djela ruku tvojih. <p><br/>
<p> Kako su silna djela tvoja, o Jahve, i duboki naumi tvoji! <p><br/>
<p> Bezuman čovjek ne spoznaje, luđak ne shvaća. <p><br/>
<p> Sve ako bi bezbošci nicali k'o trava i cvali svi što zlo čine, određeni su za vječnu propast; <p><br/>
<p> a ti, Jahve, dovijeka uzvišen ostaješ. <p><br/>
<p> Doista, dušmani tvoji, o Jahve, tvoji će dušmani propasti; raspršit će se svi što čine zlo. <p><br/>
<p> Rog si mi digao k'o u bivola, pomazao me uljem prečistim; <p><br/>
<p> i oko mi s visoka gleda dušmane i uho mirno sluša o onima što na me ustaju. <p><br/>
<p> K'o palma cvate pravednik i raste k'o cedar libanonski. <p><br/>
<p> Zasađeni u Domu Jahvinu, cvatu u dvorima Boga našega. <p><br/>
<p> Rod donose i u starosti, sočni i puni svježine: <p><br/>
<p> da navijeste kako je pravedan Jahve, Hrid moja, onaj na kome nema nepravde. <p><br/>
<p> Jahve kraljuje, u sjaj zaodjeven, Jahve zaodjeven moći i opasan. Čvrsto stoji krug zemaljski, neće se poljuljati. <p><br/>
<p> Čvrsto je prijestolje tvoje odiskona, ti si od vječnosti! <p><br/>
<p> Rijeke podižu, Jahve, rijeke podižu glase svoje, rijeke podižu svoj bučni huk. <p><br/>
<p> Jači od glasova voda golemih, silniji od bijesnoga mora: silan je Jahve u visinama. <p><br/>
<p> Tvoja su obećanja vjere predostojna, svetost je ures Doma tvojega, Jahve, u sve dane! <p><br/>
<p> Bože osvetniče, Jahve, Bože osvetniče, pokaži se. <p><br/>
<p> Ustani ti što sudiš zemlju, po zasluzi plati oholima! <p><br/>
<p> Dokle će bezbošci, Jahve, dokle će se bezbošci hvastati? <p><br/>
<p> Dokle će brbljati, drsko govoriti, dokle će se bezakonici hvastati? <p><br/>
<p> Tlače narod tvoj, Jahve, i baštinu tvoju pritišću; <p><br/>
<p> kolju udovicu i pridošlicu, sirotama život oduzimlju <p><br/>
<p> i govore: "Jahve ne vidi! Ne opaža Bog Jakovljev!" <p><br/>
<p> Shvatite, lude u narodu: bezumni, kad ćete se urazumiti? <p><br/>
<p> Onaj što uho zasadi da ne čuje? Koji stvori oko da ne vidi? <p><br/>
<p> Onaj što odgaja narode da ne kazni - Onaj što ljude uči mudrosti? <p><br/>
<p> Jahve poznaje namisli ljudske: one su isprazne. <p><br/>
<p> Blago onom koga ti poučavaš, Jahve, i učiš Zakonu svojemu: <p><br/>
<p> da mu mir udijeliš od nesretnih dana, dok se grob kopa zlikovcu. <p><br/>
<p> Jer neće Jahve odbaciti naroda svojega i svoje baštine neće napustiti; <p><br/>
<p> jer će se pravo dosuditi pravednosti i za njom će ići svi čestiti srcem. <p><br/>
<p> Tko će ustati za me protiv zlotvora? Tko će se zauzeti za me protiv zločinaca? <p><br/>
<p> Da mi Jahve ne pomaže, brzo bih sišao u mjesto tišine. <p><br/>
<p> Čim pomislim: "Noga mi posrće", dobrota me tvoja, o Jahve, podupire. <p><br/>
<p> Kad se skupe tjeskobe u srcu mome, tvoje mi utjehe dušu vesele. <p><br/>
<p> Zar je bezbožno sudište u savezu s tobom kad nevolje stvara pod izlikom zakona? <p><br/>
<p> Nek' samo pritišću dušu pravednog, nek' osuđuju krv nedužnu: <p><br/>
<p> Jahve mi je utvrda, Bog - hrid utočišta moga. <p><br/>
<p> Platit će im bezakonje njihovo, njihovom će ih zloćom istrijebiti, istrijebit će ih Jahve, Bog naš. <p><br/>
<p> Dođite, kličimo Jahvi, uzvikujmo Hridi, Spasitelju svome! <p><br/>
<p> Pred lice mu stupimo s hvalama, kličimo mu u pjesmama! <p><br/>
<p> Jer velik je Jahve, Bog naš, Kralj veliki nad svim bogovima. <p><br/>
<p> U njegovoj su ruci zemaljske dubine, njegovi su vrhunci planina. <p><br/>
<p> Njegovo je more, on ga je stvorio, i kopno koje načiniše ruke njegove. <p><br/>
<p> Dođite, prignimo koljena i padnimo nice, poklonimo se Jahvi koji nas stvori! <p><br/>
<p> Jer on je Bog naš, a mi narod paše njegove, ovce što on ih čuva. O, da danas glas mu poslušate: <p><br/>
<p> "Ne budite srca tvrda kao u Meribi, kao u dan Mase u pustinji <p><br/>
<p> gdje me iskušavahu očevi vaši premda vidješe djela moja. <p><br/>
<p> Četrdeset ljeta jadio me naraštaj onaj, pa rekoh: 'Narod su nestalna srca i ne promiču moje putove.' <p><br/>
<p> Stog se zakleh u svom gnjevu: 'Nikad neće ući u moj pokoj!'" <p><br/>
<p> Pjevajte Jahvi pjesmu novu! Pjevaj Jahvi, sva zemljo! <p><br/>
<p> Pjevajte Jahvi, hvalite ime njegovo! Navješćujte iz dana u dan spasenje njegovo, <p><br/>
<p> kazujte poganima njegovu slavu, svim narodima čudesa njegova. <p><br/>
<p> Velik je Jahve, hvale predostojan, strašniji od svih bogova! <p><br/>
<p> Ništavni su svi bozi naroda. Jahve stvori nebesa! <p><br/>
<p> Slava je i veličanstvo pred njim, sila i sjaj u Svetištu njegovu. <p><br/>
<p> Dajte Jahvi, narodna plemena, dajte Jahvi slavu i silu! <p><br/>
<p> Dajte Jahvi slavu imena njegova! Prinosite žrtvu i uđite u dvorove njegove, <p><br/>
<p> poklonite se Jahvi u sjaju svetosti njegove. Strepi pred njim, zemljo sva! <p><br/>
<p> Nek' se govori među poganima: "Jahve kraljuje!" Svijet on učvrsti da se ne pomakne, narodima pravedno upravlja. <p><br/>
<p> Raduj se, nebo, i kliči, zemljo! Neka huči more i što je u njemu! <p><br/>
<p> Nek' se raduje polje i što je na njemu, neka klikće šumsko drveće <p><br/>
<p> pred Jahvom, jer dolazi, jer dolazi suditi zemlji. Sudit će svijetu u pravdi i narodima u istini svojoj. <p><br/>
<p> Jahve kraljuje: neka kliče zemlja, nek' se vesele otoci mnogi! <p><br/>
<p> Oblak i tama ovijaju njega, pravda i pravo temelji su prijestolja njegova. <p><br/>
<p> Oganj ide pred njim i sažiže okolo dušmane njegove. <p><br/>
<p> Munje mu svijet osvjetljuju; zemlja to vidi i strepi. <p><br/>
<p> Brda se tope pred Jahvom k'o vosak, pred vladarom zemlje sve. <p><br/>
<p> Nebesa navješćuju pravednost njegovu, svi narodi gledaju mu slavu. <p><br/>
<p> Nek' se postide svi što likove štuju i koji se hvale kumirima. Poklonite mu se, svi bozi! <p><br/>
<p> Sion radostan sluša, gradovi Judini kliču zbog tvojih sudova, o Jahve! <p><br/>
<p> Jer ti si, o Jahve, Svevišnji - nad svom zemljom, visoko, visoko nad bozima svima. <p><br/>
<p> Jahve ljubi one koji mrze na zlo, on čuva duše pobožnika svojih, izbavlja ih iz ruku opakih. <p><br/>
<p> Svjetlost sviće pravedniku i radost čestitima u srcu. <p><br/>
<p> Radujte se, pravednici, u Jahvi, slavite sveto ime njegovo! <p><br/>
<p> Psalam.   Pjevajte Jahvi pjesmu novu, jer učini djela čudesna. Pobjedu mu pribavi desnica njegova i sveta mišica njegova. <p><br/>
<p> Jahve obznani spasenje svoje, pred poganima pravednost objavi. <p><br/>
<p> Spomenu se dobrote i vjernosti prema domu Izraelovu. Svi krajevi svijeta vidješe spasenje Boga našega. <p><br/>
<p> Sva zemljo, poklikni Jahvi, raduj se, kliči i pjevaj! <p><br/>
<p> Zapjevajte Jahvi uz citaru, uz citaru i uza zvuke harfe; <p><br/>
<p> uz trublje i zvuke rogova: kličite Jahvi kralju! <p><br/>
<p> Neka huči more i što je u njemu, krug zemaljski i stanovnici njegovi! <p><br/>
<p> Rijeke nek' plješću rukama, zajedno s njima neka se brda raduju! <p><br/>
<p> Jer Jahve dolazi, dolazi suditi zemlji. Vladat će krugom zemaljskim po pravdi i pucima po pravici. <p><br/>
<p> Jahve kraljuje - nek' zadršću narodi; sjedi nad kerubima - zemlja nek' se potrese! <p><br/>
<p> Velik je Jahve na Sionu, uzvišen nada sve narode. <p><br/>
<p> Nek' slave ime tvoje veliko i strašno: ono je sveto! <p><br/>
<p> Ti kralj si moćan koji ljubiš što je pravo, pravednost ti si utvrdio, pravo i pravednost vršiš u Jakovu. <p><br/>
<p> Uzvisujte Jahvu, Boga našega, padnite pred podnožje njegovo: ono je sveto. <p><br/>
<p> Mojsije i Aron među svećenicima njegovim i Samuel među onima koji zazivaju ime njegovo: zazivahu Jahvu, i on ih usliša. <p><br/>
<p> Iz stupa od oblaka govoraše njima: slušahu zapovijedi njegove i odredbe što ih dade. <p><br/>
<p> Jahve, Bože naš, ti si ih uslišivao; Bože, milostiv si bio njima premda si kažnjavao grijehe njihove. <p><br/>
<p> Uzvisujte Jahvu, Boga našega, padnite pred svetu goru njegovu: jer svet je Jahve, Bog naš. <p><br/>
<p> Psalam.  Zahvalnica.   Kliči Jahvi, zemljo sva! <p><br/>
<p> Služite Jahvi u veselju! Pred lice mu dođite s radosnim klicanjem! <p><br/>
<p> Znajte da je Jahve Bog: on nas stvori, i mi smo njegovi, njegov smo narod i ovce paše njegove. <p><br/>
<p> Uđite s hvalama na vrata njegova, u dvore njegove s pjesmama; hvalite ga, ime mu slavite! <p><br/>
<p> Jer dobar je Jahve, dovijeka je ljubav njegova, od koljena do koljena vjernost njegova. <p><br/>
<p> Davidov.  Psalam.   Da zapjevam o dobroti i pravdi, tebi, Jahve, da zasviram! <p><br/>
<p> Razmatrat ću put savršenstva: kad li ćeš k meni doći? Hodit ću u nedužnosti srca u domu svojemu. <p><br/>
<p> Neću stavljati pred oči svoje ništa opako. Mrzim čovjeka koji čini zlo: on neće biti uza me. <p><br/>
<p> Opako će srce biti daleko od mene; o zlu neću da znadem. <p><br/>
<p> Tko kleveće bližnjeg u potaji, toga ću pogubiti. Čovjeka oholih očiju i srca naduta ja ne podnosim. <p><br/>
<p> Pogled upravljam k vjernima na zemlji da sa mnom stanuju. Tko hodi putem nedužnim taj će mi služiti. <p><br/>
<p> Neće prebivati u kući mojoj tko spletke snuje. Tko govori laži, neće opstati pred mojim očima. <p><br/>
<p> Svaki ću dan istrebljivati sve zlikovce u zemlji; iskorijenit ću iz grada Jahvina sve koji čine bezakonje. <p><br/>
<p> Molitva nevoljnika koji je klonuo pa svoju tugu izlijeva  Jahve, usliši molitvu moju, i vapaj moj k tebi da dođe! <p><br/>
<p> Nemoj sakrivati lice od mene u dan moje nevolje! Prigni k meni uho svoje: kad te prizovem, brzo me usliši! <p><br/>
<p> Jer moji dani nestaju poput dima, a moje kosti gore kao oganj. <p><br/>
<p> Srce mi se suši kao pokošena trava i kruh svoj zaboravljam jesti. <p><br/>
<p> Od snažnih jecaja mojih kosti mi uz kožu prionuše. <p><br/>
<p> Sličan sam čaplji u pustinji, postah k'o ćuk na pustoj razvalini. <p><br/>
<p> Ne nalazim sna i uzdišem k'o samotan vrabac na krovu. <p><br/>
<p> Svagda me grde dušmani moji; mnome se proklinju što bjesne na me. <p><br/>
<p> Pepeo jedem poput kruha, a piće svoje miješam sa suzama <p><br/>
<p> zbog tvoje ljutine i gnjeva, jer si me digao i bacio. <p><br/>
<p> Moji su dani k'o oduljena sjena, a ja se, gle, sušim poput trave. <p><br/>
<p> A ti, o Jahve, ostaješ dovijeka i tvoje ime kroza sva koljena. <p><br/>
<p> Ustani, smiluj se Sionu: vrijeme je da mu se smiluješ - sada je čas! <p><br/>
<p> Jer milo je slugama tvojim kamenje njegovo, žale ruševine njegove. <p><br/>
<p> Tad će se pogani bojati, Jahve, imena tvojega i svi kraljevi zemlje slave tvoje <p><br/>
<p> kad Jahve opet sazda Sion, kad se pokaže u slavi svojoj, <p><br/>
<p> kad se osvrne na prošnju ubogih i ne prezre molitve njihove. <p><br/>
<p> Nek' se zapiše ovo za budući naraštaj, puk što nastane neka hvali Jahvu. <p><br/>
<p> Jer Jahve gleda sa svog uzvišenog svetišta, s nebesa na zemlju gleda <p><br/>
<p> da čuje jauke sužnjeva, da izbavi smrti predane, <p><br/>
<p> da se na Sionu navijesti ime Jahvino i njegova hvala u Jeruzalemu <p><br/>
<p> kad se narodi skupe i kraljevstva da služe Jahvi. <p><br/>
<p> Putem je istrošio sile moje, skratio mi dane. <p><br/>
<p> Rekoh: "Bože moj, nemoj me uzeti u sredini dana mojih! Kroza sva koljena traju godine tvoje. <p><br/>
<p> U početku utemelji zemlju, i nebo je djelo ruku tvojih. <p><br/>
<p> Propast će, ti ćeš ostati, sve će ostarjeti kao odjeća. Mijenjaš ih poput haljine i nestaju: <p><br/>
<p> ti si uvijek isti - godinama tvojim nema kraja. <p><br/>
<p> Djeca će tvojih slugu živjeti u miru i potomstvo će njihovo trajati pred tobom. <p><br/>
<p> Davidov.   Blagoslivljaj Jahvu, dušo moja, i sve što je u meni, sveto ime njegovo! <p><br/>
<p> Blagoslivljaj Jahvu, dušo moja, i ne zaboravi dobročinstva njegova: <p><br/>
<p> on ti otpušta sve grijehe tvoje, on iscjeljuje sve slabosti tvoje; <p><br/>
<p> on ti od propasti čuva život, kruni te dobrotom i ljubavlju; <p><br/>
<p> život ti ispunja dobrima, k'o orlu ti se mladost obnavlja. <p><br/>
<p> Jahve čini pravedna djela i potlačenima vraća pravicu, <p><br/>
<p> Mojsiju objavi putove svoje, sinovima Izraelovim djela svoja. <p><br/>
<p> Milosrdan i milostiv je Jahve, spor na srdžbu i vrlo dobrostiv. <p><br/>
<p> Jarostan nije za vječna vremena niti dovijeka plamti srdžba njegova. <p><br/>
<p> Ne postupa s nama po grijesima našim niti nam plaća po našim krivnjama. <p><br/>
<p> Jer kako je nebo visoko nad zemljom, dobrota je njegova s onima koji ga se boje. <p><br/>
<p> Kako je istok daleko od zapada, tako udaljuje od nas bezakonja naša. <p><br/>
<p> Kako se otac smiluje dječici, tako se Jahve smiluje onima što ga se boje. <p><br/>
<p> Jer dobro zna kako smo sazdani, spominje se da smo prašina. <p><br/>
<p> Dani su čovjekovi kao sijeno, cvate k'o cvijetak na njivi; <p><br/>
<p> jedva ga dotakne vjetar, i već ga nema, ne pamti ga više ni mjesto njegovo. <p><br/>
<p> Al' ljubav Jahvina vječna je nad onima što ga se boje i njegova pravda nad sinovima sinova, <p><br/>
<p> nad onima što njegov Savez čuvaju i pamte mu zapovijedi da ih izvrše. <p><br/>
<p> Jahve u nebu postavi prijestolje svoje, i kraljevska vlast svemir mu obuhvaća. <p><br/>
<p> Blagoslivljajte Jahvu, svi anđeli njegovi, vi jaki u sili, što izvršujete naredbe njegove, poslušni riječi njegovoj! <p><br/>
<p> Blagoslivljajte Jahvu, sve vojske njegove, sluge njegove koje činite volju njegovu! <p><br/>
<p> Blagoslivljajte Jahvu, sva djela njegova, na svakome mjestu vlasti njegove: blagoslivljaj Jahvu, dušo moja! <p><br/>
<p> Blagoslivljaj Jahvu, dušo moja, Jahve, Bože moj, silno si velik! Odjeven veličanstvom i ljepotom, <p><br/>
<p> svjetlošću ogrnut kao plaštem! Nebo si razapeo kao šator, <p><br/>
<p> na vodama sagradio dvorove svoje. Od oblaka praviš kola svoja, na krilima vjetrova putuješ. <p><br/>
<p> Vjetrove uzimaš za glasnike, a žarki oganj za slugu svojega. <p><br/>
<p> Zemlju si stavio na stupove njene: neće se poljuljati u vijeke vjekova, <p><br/>
<p> pokrio si je vodama bezdanim k'o haljinom, iznad bregova stajahu vode; <p><br/>
<p> na tvoju se prijetnju povukoše, od tvoje grmljavine zadrhtaše. <p><br/>
<p> Bregovi se digoše, doline spustiše na mjesto koje si im odredio. <p><br/>
<p> Odredio si granicu koju ne smiju prijeći, da opet ne pokriju zemlju. <p><br/>
<p> Izvore svraćaš u potoke što žubore među brdima. <p><br/>
<p> Oni poje sve živine poljske, divlji magarci žeđ gase u njima. <p><br/>
<p> Uz njih se gnijezde ptice nebeske i pjevaju među granama. <p><br/>
<p> Ti natapaš bregove iz dvorova svojih, zemlja se nasićuje plodom tvojih ruku. <p><br/>
<p> Ti daješ te niče trava za stoku i bilje na korist čovjeku da izvede kruh iz zemlje <p><br/>
<p> i vino što razvedruje srce čovječje; da uljem lice osvježi i da kruh okrijepi srce čovjeku. <p><br/>
<p> Stabla se Jahvina napajaju hranom, cedri libanonski koje on zasadi. <p><br/>
<p> Ondje se ptice gnijezde, u čempresu dom je rodin. <p><br/>
<p> Visoki bregovi daju kozorogu a pećine jazavcu sklonište. <p><br/>
<p> Ti si stvorio mjesec da označuje vremena i sunce znade kada ima zaći. <p><br/>
<p> Kad razastreš tmine i noć se spusti, tad se šuljaju u njoj životinje šumske. <p><br/>
<p> Lavići riču za plijenom i od Boga hranu traže. <p><br/>
<p> Kad sunce ograne, nestaju i liježu na ležaje. <p><br/>
<p> Tad čovjek izlazi na dnevni posao i na rad do večeri. <p><br/>
<p> Kako su brojna tvoja djela, o Jahve! Sve si to mudro učinio: puna je zemlja stvorenja tvojih. <p><br/>
<p> Eno mora, velika i široka, u njemu vrve gmazovi bez broja, životinje male i velike. <p><br/>
<p> Onud prolaze nemani, Levijatan kojeg stvori da se igra u njemu. <p><br/>
<p> I sva ova bića željno čekaju da ih nahraniš na vrijeme. <p><br/>
<p> Daješ li im, tada sabiru: otvaraš li ruku, nasite se dobrima. <p><br/>
<p> Sakriješ li lice svoje, tad se rastuže; ako dah im oduzmeš, ugibaju i opet se u prah vraćaju. <p><br/>
<p> Pošalješ li dah svoj, opet nastaju, i tako obnavljaš lice zemlje. <p><br/>
<p> Neka dovijeka traje slava Jahvina: nek' se raduje Jahve u djelima svojim! <p><br/>
<p> On pogleda zemlju i ona se potrese, dotakne bregove, oni se zadime. <p><br/>
<p> Pjevat ću Jahvi dokle god živim, svirat ću Bogu svome dokle god me bude. <p><br/>
<p> Bilo mu milo pjevanje moje! Ja ću se radovati u Jahvi. <p><br/>
<p> Nek' zločinci sa zemlje nestanu i bezbožnika nek' više ne bude! Blagoslivljaj Jahvu, dušo moja! Aleluja! <p><br/>
<p> Hvalite Jahvu, prizivajte mu ime, navješćujte među narodima djela njegova! <p><br/>
<p> Pjevajte mu, svirajte mu, pripovijedajte sva njegova čudesa! <p><br/>
<p> Dičite se svetim imenom njegovim, neka se raduje srce onih što traže Jahvu! <p><br/>
<p> Tražite Jahvu i njegovu snagu, tražite svagda njegovo lice! <p><br/>
<p> Sjetite se čudesa koja učini, njegovih čuda i sudova usta njegovih! <p><br/>
<p> Abrahamov rod sluga je njegov, sinovi Jakovljevi njegovi izabranici! <p><br/>
<p> On je Jahve, Bog naš; po svoj su zemlji njegovi sudovi! <p><br/>
<p> On se uvijek sjeća svojega Saveza, riječi koju dade tisući naraštaja: <p><br/>
<p> Saveza koji sklopi s Abrahamom i zakletve svoje Izaku. <p><br/>
<p> Ustanovi je kao zakon Jakovu, Izraelu vječni Savez, <p><br/>
<p> govoreći: "Tebi ću dati kanaansku zemlju kao dio u baštinu vašu." <p><br/>
<p> Kad ih još bješe malo na broju, vrlo malo, i kad bjehu pridošlice u njoj, <p><br/>
<p> išli su od naroda do naroda, iz jednoga kraljevstva k drugom narodu, <p><br/>
<p> ali ne dopusti nikom da ih tlači, kažnjavaše zbog njih kraljeve: <p><br/>
<p> "Ne dirajte u moje pomazanike, ne nanosite zla mojim prorocima!" <p><br/>
<p> I on pozva glad na zemlju, sve zalihe uništi krušne. <p><br/>
<p> Pred njima čovjeka posla: Josip u ropstvo bijaše prodan. <p><br/>
<p> Sputaše uzama noge njegove, u gvožđe mu vrat staviše, <p><br/>
<p> dok se ne ispuni proroštvo njegovo, Jahvina ga riječ potvrdi. <p><br/>
<p> Kralj naredi da ga driješe, narÄodÄa poglavar oslobodi njega. <p><br/>
<p> Za domaćina ga stavi kući svojoj, za nadstojnika sveg imanja svoga, <p><br/>
<p> da velikaše njegove po volji uči i starce njegove mudrosti da vodi. <p><br/>
<p> Tad Izrael u Egipat uđe, Jakov došljak bješe u Kamovoj zemlji. <p><br/>
<p> Narod svoj umnoži veoma, učini ga jačim od dušmana. <p><br/>
<p> Okrenu im srce da zamrze narod njegov, da slugama njegovim opaki budu. <p><br/>
<p> Mojsija posla, slugu svoga, Arona, kog odabra. <p><br/>
<p> Činjahu među njima znake njegove i čudesa u Kamovoj zemlji. <p><br/>
<p> Posla tmine, i smrknu se, al' prkosiše oni riječima njegovim. <p><br/>
<p> U krv im vode prometnu i pobi ribe njihove. <p><br/>
<p> Zemljom im žabe provrvješe, prodriješe i u dvore kraljevske. <p><br/>
<p> Reče, i muha roj doletje i komarci u sve kraje njine. <p><br/>
<p> Mjesto kiše grÓad im dade, ognjene munje po njihovoj zemlji. <p><br/>
<p> Udari im lozu i smokve, polomi stabla u krajima njinim. <p><br/>
<p> Reče, i skakavci dođoše i bezbrojne gusjenice s njima. <p><br/>
<p> U zemlji im proždriješe svu bilinu, proždriješe rod njihovih njiva. <p><br/>
<p> Pobi sve prvorođene u njihovoj zemlji, sve prvine snage njihove. <p><br/>
<p> Izvede ih sa srebrom i zlatom; u plemenima njinim bolesnih ne bješe. <p><br/>
<p> Odlasku njihovu Egipat se obradova, jer ga od njih strah spopade. <p><br/>
<p> Rasprostro je oblak kao pokrov i oganj da se obnoć sja. <p><br/>
<p> Zamoliše, i dovede prepelice, nebeskim ih kruhom tad nahrani. <p><br/>
<p> Hrid rascijepi, i provri voda, pustinjom poteče kao rijeka. <p><br/>
<p> Tad se sjeti svete riječi svoje što je zada sluzi svome Abrahamu. <p><br/>
<p> Puk svoj s klicanjem izvede i s veseljem izabrane svoje. <p><br/>
<p> I dade im zemlje poganske, trud naroda baštiniše, <p><br/>
<p> da čuvaju naredbe njegove i zakone da mu paze. Aleluja! <p><br/>
<p> Aleluja!  Hvalite Jahvu jer je dobar, jer je vječna ljubav njegova! <p><br/>
<p> Tko će izreć' djela moći Jahvine, tko li mu iskazat' sve pohvale? <p><br/>
<p> Blaženi što drže naredbe njegove i čine pravo u svako doba! <p><br/>
<p> Sjeti me se, Jahve, po dobroti prema svome puku, pohodi me spasenjem svojim <p><br/>
<p> da uživam sreću izabranih tvojih, da se radujem radosti naroda tvoga, da tvojom se baštinom ponosim. <p><br/>
<p> Zgriješismo kao oci naši, činismo bezakonje, bezbožno radismo. <p><br/>
<p> Oci naši u Egiptu, nehajni za čudesa tvoja, ne spominjahu se velike ljubavi tvoje, već na Svevišnjeg digoše se na Crvenom moru. <p><br/>
<p> Al' on ih izbavi rad' imena svoga da pokaže silu svoju. <p><br/>
<p> Zapovjedi Crvenome moru, i presahnu ono, provede ih izmed valÄa kao kroz pustinju. <p><br/>
<p> Iz ruku mrzitelja njih izbavi, oslobodi iz ruku dušmana. <p><br/>
<p> I prekriše vode neprijatelje njine, ne ostade nijednoga od njih. <p><br/>
<p> Vjerovahu riječima njegovim i hvale mu pjevahu. <p><br/>
<p> Zaboraviše brzo djela njegova, ne uzdaše se u volju njegovu. <p><br/>
<p> Pohlepi se daše u pustinji, iskušavahu Boga u samoći. <p><br/>
<p> I dade im što iskahu, al' u duše njine on groznicu posla. <p><br/>
<p> Zavidješe tada Mojsiju u taboru, Aronu, kog posveti Jahve. <p><br/>
<p> Otvori se zemlja, Datana proždrije, Abiramovo pokri mnoštvo. <p><br/>
<p> Oganj pade na sve mnoštvo njino i zlotvore plamen sažga. <p><br/>
<p> Načiniše tele na Horebu, klanjahu se liku od zlata slivenu. <p><br/>
<p> Zamijeniše Slavu svoju likom bika što proždire travu. <p><br/>
<p> Zaboraviše Boga, koji ih izbavi u Egiptu znamenja čineći <p><br/>
<p> i čudesa u Kamovoj zemlji i strahote na Crvenome moru. <p><br/>
<p> Već namisli da ih satre, al' Mojsije, izabranik njegov, zauze se za njih da srdžbu mu odvrati, te ih ne uništi. <p><br/>
<p> Prezreše oni zemlju željkovanu ne vjerujuć' njegovoj riječi. <p><br/>
<p> Mrmljahu pod šatorima svojim, ne poslušaše glasa Jahvina. <p><br/>
<p> Zakle se tada podignutom rukom: sve će ih pokosit' u pustinji, <p><br/>
<p> potomstvo njino međ' narode razbacat', njih razasut' po zemljama. <p><br/>
<p> Posvetiše se Baal Peoru i jedoše žrtve bogova mrtvih. <p><br/>
<p> Razjariše ga nedjelima svojim, i on na njih pošast baci. <p><br/>
<p> Al' se Pinhas diže, sud izvrši i pošasti nesta tada. <p><br/>
<p> U zasluge to mu uđe u sva pokoljenja dovijeka. <p><br/>
<p> Razjariše ga opet kraj voda meripskih, i Mojsija zlo pogodi zbog njih, <p><br/>
<p> jer mu duh već ogorčiše, nesmotrenu riječ izusti. <p><br/>
<p> I ne istrijebiše naroda za koje im Jahve bješe naredio. <p><br/>
<p> S poganima miješahu se, naučiše djela njina. <p><br/>
<p> Štovahu likove njihove, koji im postaše zamka. <p><br/>
<p> Žrtvovahu sinove svoje i svoje kćeri zlodusima. <p><br/>
<p> Prolijevahu krv nevinu, krv sinova i kćeri svojih, koje žrtvovahu likovima kanaanskim. Zemlja bješe krvlju okaljana, <p><br/>
<p> djelima se svojim uprljaše, učiniše preljub svojim nedjelima. <p><br/>
<p> Na svoj narod Jahve srdžbom planu, zgadi mu se njegova baština. <p><br/>
<p> Predade ih u ruke pogana te vladahu njima mrzitelji njini. <p><br/>
<p> Mučili ih neprijatelji i tlačili rukom svojom. <p><br/>
<p> Prečesto ih izbavljaše, al' ga razjariše naumima svojim: pokošeni bjehu za bezakonja svoja. <p><br/>
<p> On pogleda opet na nevolju njinu kad njihove molitve začu <p><br/>
<p> i sjeti se svog Saveza s njima, sažali se na njih u velikom milosrđu svome. <p><br/>
<p> Učini da nađu milost u onih što ih bjehu zarobili. <p><br/>
<p> Spasi nas, Jahve, Bože naš, i saberi nas od bezbožnih naroda da slavimo tvoje sveto ime, da se tvojom slavom ponosimo. <p><br/>
<p> Blagoslovljen Jahve, Bog Izraelov, od vijeka dovijeka! I sav narod neka kaže: "Amen! Aleluja!" <p><br/>
<p> Hvalite Jahvu jer je dobar, jer je dovijeka ljubav njegova! <p><br/>
<p> Tako nek' reknu svi otkupljenici koje Jahve otkupi iz ruke dušmanske <p><br/>
<p> i koje skupi iz svih zemalja, s istoka i sa zapada, sa sjevera i s juga. <p><br/>
<p> Lutahu pustinjom, u samoći pustoj, puta ne nalazeć' do naseljena grada. <p><br/>
<p> Gladni su bili, žeđu izmoreni, duša je klonula u njima. <p><br/>
<p> Tada zavapiše Jahvi u svojoj tjeskobi, i on ih istrže iz svih nevolja. <p><br/>
<p> Pravim ih putem pÓovede da stignu ka gradu naseljenu. <p><br/>
<p> Neka hvale Jahvu za dobrotu njegovu, za čudesa njegova sinovima ljudskim! <p><br/>
<p> Jer gladnu dušu on nasiti, dušu izgladnjelu on napuni dobrima. <p><br/>
<p> U mraku sjeđahu i u tmini, sputani bijedom i gvožđima, <p><br/>
<p> jer su prkosili besjedama Božjim i prezreli naum Svevišnjega. <p><br/>
<p> Srce im stoga skrši patnjama: posrtahu, a ne bješe nikog da im pomogne. <p><br/>
<p> Tada zavapiše Jahvi u svojoj tjeskobi i on ih istrže iz svih nevolja. <p><br/>
<p> Izvede ih iz tmina i mraka, raskide okove njihove. <p><br/>
<p> Neka hvale Jahvu za dobrotu njegovu, za čudesa njegova sinovima ljudskim! <p><br/>
<p> Jer razbi vrata mjedena i gvozdene polomi zasune. <p><br/>
<p> Zbog svojih bezakonja bolovahu oni, ispaštajuć' svoje opačine: <p><br/>
<p> svako se jelo gadilo duši njihovoj, do vrata smrti oni dođoše. <p><br/>
<p> Tada zavapiše Jahvi u svojoj tjeskobi i on ih istrže iz svih nevolja. <p><br/>
<p> Riječ svoju posla da ih ozdravi i život im spasi od jame grobne. <p><br/>
<p> Neka hvale Jahvu za dobrotu njegovu, za čudesa njegova sinovima ljudskim! <p><br/>
<p> Nek' prinose žrtve zahvalnice i kličući nek' djela njegova kazuju! <p><br/>
<p> Oni koji lađama zaploviše morem da po vodama silnim trguju: <p><br/>
<p> oni vidješe djela Jahvina, čudesa njegova na pučini. <p><br/>
<p> On reče i olujni se vjetar uzvitla što u visinu diže valove mora. <p><br/>
<p> Do neba se dizahu, u bezdan se spuštahu, u nevolji duša im ginula. <p><br/>
<p> Teturahu i posrtahu kao pijani, sva ih je mudrost izdala. <p><br/>
<p> Tada zavapiše Jahvi u svojoj tjeskobi i on ih istrže iz svih nevolja. <p><br/>
<p> Smiri oluju u tih povjetarac, valovi morski umukoše. <p><br/>
<p> Obradovaše se tišini, u željenu luku on ih povede. <p><br/>
<p> Neka hvale Jahvu za dobrotu njegovu, za čudesa njegova sinovima ljudskim! <p><br/>
<p> Neka ga uzvisuju u narodnom zboru, neka ga hvale u vijeću staraca! <p><br/>
<p> On pretvori rijeke u pustinju, a izvore vodene u žednu zemlju; <p><br/>
<p> plodonosnu zemlju u slanu pustaru zbog zloće žitelja njezinih. <p><br/>
<p> On obrati pustinju u jezero, a zemlju suhu u vodene izvore <p><br/>
<p> i naseli ondje izgladnjele te podigoše grad gdje će živjeti. <p><br/>
<p> Zasijaše njive, posadiše vinograde što im doniješe obilnu ljetinu. <p><br/>
<p> I on ih blagoslovi te se namnožiše silno i stada im se ne smanjiše. <p><br/>
<p> Prorijeđeni bjehu i prezreni pod teretom patnja i nevolja. <p><br/>
<p> Onaj što izlijeva prezir na knezove pusti ih da po bespuću pustom lutaju. <p><br/>
<p> Iz nevolje pÓodiže ubogog i obitelji k'o stada ÓumnožÄi. <p><br/>
<p> Videć' to, čestiti neka se raduju, a zloća neka sebi usta začepi! <p><br/>
<p> Tko je mudar nek' o svemu tom razmišlja i nek' uvidi dobrotu Jahvinu! <p><br/>
<p> Pjesma.  Psalam. Davidov.   Moje je srce sigurno, Bože, sigurno je srce moje: pjevat ću i svirati. <p><br/>
<p> Probudi se, dušo moja! Probudi se, harfo i citaro! Probudit ću zoru jutarnju. <p><br/>
<p> Hvalit ću te, Jahve, među narodima, među pucima tebi ću pjevati, <p><br/>
<p> jer do neba je dobrota tvoja, do oblaka tvoja vjernost. <p><br/>
<p> Uzvisi se, Bože, nad nebesa, slava tvoja nek' je nad svom zemljom! <p><br/>
<p> Da ti se ljubimci izbave, desnicom pomozi, usliši nas! <p><br/>
<p> Bog reče u svom Svetištu: "Šekem ću razdijelit' kličući, dolinu ću Sukot izmjeriti. <p><br/>
<p> Moj je Gilead, moj Manaše, Efrajim mi kaciga, Judeja žezlo moje! <p><br/>
<p> Moab je sud iz kojeg se umivam, na Edom ću baciti obuću, nad Filistejcem slaviti pobjedu!" <p><br/>
<p> Tko će me dovesti do utvrđena grada, tko će me dovesti do Edoma? <p><br/>
<p> Zar nećeš ti, o Bože, što nas odbaci? Zar nećeš više, Bože, sa četama našim? <p><br/>
<p> Pomozi nam protiv dušmana, jer je ljudska pomoć ništavna! <p><br/>
<p> S Božjom pomoću hrabro ćemo se boriti, Bog će zgaziti naše dušmane. <p><br/>
<p> Zborovođi.  Psalam. Davidov.  Bože, diko moja, nemoj šutjeti! <p><br/>
<p> Usta bezbožna i prijevarna na me se otvaraju, govore mi jezikom lažljivim, <p><br/>
<p> riječima me mržnje okružuju, bezrazložno me napadaju. <p><br/>
<p> Za moju me ljubav oni optužuju, a ja se samo molim. <p><br/>
<p> Uzvraćaju mi zlo za dobro, mržnju za ljubav moju. <p><br/>
<p> "Digni protiv njega bezbožnika i tužitelj nek' mu stane zdesna! <p><br/>
<p> Kad mu se bude sudilo, nek' bude osuđen, i molitva mu se za grijeh uzela! <p><br/>
<p> Dani njegovi nek' budu malobrojni, njegovu službu nek' dobije drugi! <p><br/>
<p> Djeca njegova nek' postanu siročad, a njegova žena udovica! <p><br/>
<p> Nek' mu djeca budu skitnice, prosjaci, nek' budu bačena iz opustjelih domova! <p><br/>
<p> Nek' mu lihvar prigrabi sav posjed, tuđinci nek' razgrabe plod muke njegove! <p><br/>
<p> Nitko ne imao prema njemu samilosti, nitko se ne smilovao siročadi njegovoj! <p><br/>
<p> Neka mu se zatre potomstvo, u drugome koljenu neka se utrne ime njegovo! <p><br/>
<p> Spominjao se Jahve grijeha njegovih, i grijeh njegove majke nek' se ne izbriše: <p><br/>
<p> nek budu svagda Jahvi pred očima! Neka se sa zemlje izbriše spomen njihov!" <p><br/>
<p> Jer se ne spomenu da čini milosrđe, već proganjaše bijedna i uboga i u smrt gonjaše čovjeka srca shrvana. <p><br/>
<p> Prokletstvo je ljubio, pa neka ga stigne; blagoslova ne htjede, daleko nek' je od njega! <p><br/>
<p> Prokletstvom nek' se odjene kao haljinom, neka kao voda uđe u njega i kao ulje u kosti njegove. <p><br/>
<p> Bilo mu haljinom kojom se pokriva, pojas kojim se svagda paše! <p><br/>
<p> Tako nek' plati Jahve tužiteljima mojim koji zlo govore protiv duše moje! <p><br/>
<p> A ti, Jahve, Gospode, rad imena svog zauzmi se za me, spasi me jer je dobrostiva ljubav tvoja! <p><br/>
<p> Jer bijedan sam i ubog, i srce je moje ranjeno u meni. <p><br/>
<p> K'o sjena što se naginje ja nestajem, progone me kao skakavca. <p><br/>
<p> Od posta mi koljena klecaju i tijelo moje omrša. <p><br/>
<p> Ruglom sam njima postao, kimaju glavom kad me vide. <p><br/>
<p> Pomozi mi, Jahve, Bože moj, po doborti me svojoj spasi! <p><br/>
<p> Nek' upoznaju da je ovo ruka tvoja i da si ti ovo učinio, Jahve! <p><br/>
<p> Oni nek' proklinju, ti blagoslivljaj; nek' se postide koji se na me podižu, a sluga tvoj nek' se raduje! <p><br/>
<p> Stidom nek' se odjenu tužitelji moji i sramotom svojom nek' se k'o plaštem pokriju! <p><br/>
<p> Slavit ću Jahvu iz svega grla i hvalit' ga u veliku mnoštvu <p><br/>
<p> jer stoji s desne siromahu da mu dušu spasi od sudaca. <p><br/>
<p> Psalam.  Davidov.   Riječ Jahvina Gospodinu mojemu: "Sjedi mi zdesna dok ne položim dušmane za podnožje tvojim nogama! <p><br/>
<p> Žezlo tvoje moći protegnut će Jahve sa Siona: vladaj posred svojih neprijatelja! <p><br/>
<p> Spreman je tvoj narod u svetim odorama za dan tvog junaštva: kao rosa iz krila zorina uza te su mladi ratnici." <p><br/>
<p> Zakleo se Jahve i neće se pokajati: "Dovijeka ti si svećenik po redu Melkisedekovu!" <p><br/>
<p> Gospodin ti je zdesna, on će oboriti kraljeve u dan gnjeva svojega. <p><br/>
<p> On će sudit' narodima: bit će trupla na gomile, po svoj zemlji raskoljenih glava. <p><br/>
<p> Na putu će se napit' iz potoka, visoko će dignuti glavu. <p><br/>
<p> Aleluja!  $ALEF Hvalit ću Jahvu svim srcem svojim $BET u zboru pravednika, u zajednici njihovoj. <p><br/>
<p> $GIMEL Silna su djela Jahvina, $DALET nek' razmišljaju o njima svi koji ih ljube. <p><br/>
<p> $HE Sjajno je i veličanstveno djelo njegovo, $VAU i pravda njegova ostaje dovijeka. <p><br/>
<p> $ZAJIN Čudesima svojim spomen postavi, $HET blag je Jahve i milosrdan. <p><br/>
<p> $TET Hranu dade štovateljima svojim, $JOD dovijeka se sjeća svoga Saveza. <p><br/>
<p> $KAF Silna djela svoja objavi svom narodu, $LAMED u posjed im dade zemlju pogana. <p><br/>
<p> $MEM Djela ruku njegovih vjernost su i pravednost, $NUN stalne su sve naredbe njegove, <p><br/>
<p> $SAMEK utvrđene za sva vremena, dovijeka, $AJIN sazdane na istini i na pravdi. <p><br/>
<p> $PE On posla spasenje svom narodu, $SADE Savez svoj postavi zauvijek: $KOF sveto je i časno ime njegovo! <p><br/>
<p> $REŠ Početak mudrosti strah Gospodnji! $ŠIN Mudro čine koji ga poštuju. $TAU Slava njegova ostaje dovijeka! <p><br/>
<p> Aleluja!  $ALEF Blago čovjeku koji se boji Jahve $BET i koji uživa u naredbama njegovim: <p><br/>
<p> $GIMEL moćno će mu biti na zemlji potomstvo, $DALET na pravednu će pokoljenju počivati blagoslov. <p><br/>
<p> $HE Blagostanje i bogatstvo bit će u domu njegovu, $VAU njegova pravednost ostaje dovijeka. <p><br/>
<p> $ZAJIN Čestitima sviće k'o svjetlost u tami: $HET blag, milosrdan i pravedan Jahve. <p><br/>
<p> $TET Dobro je čovjeku koji je milostiv i daje u zajam, $JOD koji poslove svoje obavlja pravedno. <p><br/>
<p> $KAF Dovijeka neće on posrnuti: $LAMED u vječnome će spomenu biti pravednik. <p><br/>
<p> $MEM Žalosne se vijesti neće bojati, $NUN mirno je njegovo srce uzdajuć' se u Jahvu. <p><br/>
<p> $SAMEK Hrabro mu je srce, ničeg se ne boji, $AJIN neprijatelje svoje prezire. <p><br/>
<p> $PE On prosipa, daje sirotinji: $SADE pravednost njegova ostaje dovijeka, $KOF njegovo će se čelo slavno uzdići. <p><br/>
<p> $REŠ Ljutito će to gledati bezbožnik, $ŠIN škrgutat će zubima i venuti, $TAU propast će želja opakih. <p><br/>
<p> Aleluja!  Hvalite, sluge Jahvine, hvalite ime Jahvino! <p><br/>
<p> Blagoslovljeno ime Jahvino sada i dovijeka! <p><br/>
<p> Od istoka sunca do zalaska hvaljeno bilo ime Jahvino! <p><br/>
<p> Uzvišen je Jahve nad sve narode, slava njegova nebesa nadvisuje. <p><br/>
<p> Tko je kao Jahve, Bog naš, koji u visinama stoluje <p><br/>
<p> i gleda odozgo nebo i zemlju? <p><br/>
<p> Podiže iz prašine uboga, iz gliba vadi siromaha <p><br/>
<p> da ga posadi s prvacima, s prvacima svoga naroda. <p><br/>
<p> Nerotkinji daje da u domu stanuje kao radosna majka djece brojne. <p><br/>
<p> Aleluja!  Kad izađe Izrael iz Egipta i kuća Jakovljeva iz naroda barbarskog, <p><br/>
<p> Judeja mu posta svetište, a Izrael kraljevstvo njegovo. <p><br/>
<p> Vidje more i uzmače, a Jordan ustuknu. <p><br/>
<p> Bregovi skakahu poput ovnova i brežuljci poput jaganjaca. <p><br/>
<p> Što ti je, more, da uzmičeš? Jordane, zašto natrag okrećeš? <p><br/>
<p> Bregovi, zašto skačete poput ovnova i vi, brežuljci, poput jaganjaca? <p><br/>
<p> Dršći, zemljo, pred licem Gospodnjim, pred licem Boga Jakovljeva. <p><br/>
<p> On hrid pretvara u slap vodeni i stijenu u izvor vode. <p><br/>
<p> Ne nama, o Jahve, ne nama, već svom imenu slavu daj zbog ljubavi i vjernosti svoje. <p><br/>
<p> Zašto da govore pogani: "TÓa gdje je Bog njihov?" <p><br/>
<p> Naš je Bog na nebesima, sve što mu se svidi to učini. <p><br/>
<p> Idoli su njihovi srebro i zlato, ljudskih su ruku djelo. <p><br/>
<p> Usta imaju, a ne govore, oči imaju, a ne vide. <p><br/>
<p> Uši imaju, a ne čuju, nosnice, a ne mirišu. <p><br/>
<p> Ruke imaju, a ne hvataju, noge imaju, a ne hodaju; glas im iz grla ne izlazi. <p><br/>
<p> Takvi su i oni koji ih napraviše i svi koji se u njih uzdaju. <p><br/>
<p> Dome Izraelov, u Jahvu se uzdaj! - On je štit i pomoćnik njihov. <p><br/>
<p> Dome Aronov, u Jahvu se uzdaj! - On je štit i pomoćnik njihov. <p><br/>
<p> Štovatelji Jahvini, u Jahvu se uzdajte! - On je štit i pomoćnik njihov. <p><br/>
<p> Jahve će se nas spomenut' i on će nas blagoslovit': blagoslovit će dom Izraelov, blagoslovit će dom Aronov, <p><br/>
<p> blagoslovit će one koji se Jahve boje - i male i velike. <p><br/>
<p> Umnožio vas Jahve, vas i vaše sinove! <p><br/>
<p> Blagoslovio vas Jahve koji stvori nebo i zemlju! <p><br/>
<p> Nebo je nebo Jahvino, a zemlju dade sinovima čovječjim. <p><br/>
<p> Ne, Jahvu mrtvi ne hvale, nitko od onih što siđu u Podzemlje. <p><br/>
<p> Mi živi, mi Jahvu slavimo sada i dovijeka. Aleluja. <p><br/>
<p> Ljubim Jahvu jer čuje vapaj molitve moje: <p><br/>
<p> uho svoje prignu k meni u dan u koji ga zazvah. <p><br/>
<p> Užeta smrti sapeše me, stegoše me zamke Podzemlja, snašla me muka i tjeskoba. <p><br/>
<p> Tada zazvah ime Jahvino: "O Jahve, spasi život moj!" <p><br/>
<p> Dobrostiv je Jahve i pravedan, pun sućuti je Bog naš. <p><br/>
<p> Jahve čuva bezazlene: u nevolji bijah, on me izbavi. <p><br/>
<p> Vrati se, dušo moja, u svoj pokoj, jer Jahve je dobrotvor tvoj. <p><br/>
<p> On mi život od smrti izbavi, oči moje od suza, noge od pada. <p><br/>
<p> Hodit ću pred licem Jahvinim u zemlji živih. <p><br/>
<p> Ja vjerujem i kada kažem: "Nesretan sam veoma." <p><br/>
<p> U smetenosti svojoj rekoh: "Svaki je čovjek lažac!" <p><br/>
<p> Što da uzvratim Jahvi za sve što mi je učinio? <p><br/>
<p> Uzet ću čašu spasenja i zazvat ću ime Jahvino. <p><br/>
<p> Izvršit ću Jahvi zavjete svoje pred svim pukom njegovim. <p><br/>
<p> Dragocjena je u očima Jahvinim smrt pobožnika njegovih. <p><br/>
<p> Jahve, tvoj sam sluga, tvoj sluga, sin sluškinje tvoje: ti si razriješio okove moje. <p><br/>
<p> Tebi ću prinijeti žrtve zahvalne, zazvat ću ime Jahvino. <p><br/>
<p> Izvršit ću Jahvi zavjete svoje pred svim pukom njegovim, <p><br/>
<p> u predvorjima Doma Jahvina, posred tebe, Jeruzaleme! <p><br/>
<p> Aleluja!  Hvalite Jahvu, svi puci, slavite ga, svi narodi! <p><br/>
<p> Silna je prema nama ljubav njegova, i vjernost Jahvina ostaje dovijeka! <p><br/>
<p> Aleluja!  Zahvaljujte Jahvi jer je dobar, jer je vječna ljubav njegova! <p><br/>
<p> Neka rekne dom Izraelov: "Vječna je ljubav njegova!" <p><br/>
<p> Neka rekne dom Aronov: "Vječna je ljubav njegova!" <p><br/>
<p> Svi koji se Jahve boje neka reknu: "Vječna je ljubav njegova!" <p><br/>
<p> Iz tjeskobe Jahvu ja zazvah: on me usliša i oslobodi. <p><br/>
<p> Jahve je sa mnom i ja ne strahujem: što mi tko može? <p><br/>
<p> Jahve je sa mnom, pomoć moja, i zbunjene gledam dušmane. <p><br/>
<p> Bolje se Jahvi uteći nego se uzdat' u čovjeka. <p><br/>
<p> Bolje se Jahvi uteći nego se uzdat' u mogućnike. <p><br/>
<p> Pogani me okružiše: imenom ih Jahvinim uništih. <p><br/>
<p> Opkoliše me odasvud: imenom ih Jahvinim uništih. <p><br/>
<p> Opkoliše me poput pčela, ubod im žeže kao trnje zapaljeno: imenom ih Jahvinim uništih. <p><br/>
<p> Gurahu me, gurahu, da me obore, ali mi Jahve pomože. <p><br/>
<p> Jahve je moja snaga i pjesma, on mi je spasitelj. <p><br/>
<p> Čuj! Radost i spasenje odzvanja šatorima pravednika: Jahvina se proslavi desnica, <p><br/>
<p> Jahvina me uzdigne desnica, Jahvina se proslavi desnica! <p><br/>
<p> Ne, umrijeti neću nego živjeti i kazivat ću djela Jahvina. <p><br/>
<p> Kaznom teškom kaznio me Jahve, ali me smrti ne preda. <p><br/>
<p> Otvorite mi širom vrata pravde: ući ću, Jahvi zahvalit'! <p><br/>
<p> "Ovo su vrata Jahvina, na njih ulaze pravedni!" <p><br/>
<p> Zahvalit ću ti što si me uslišio i moj postao spasitelj. <p><br/>
<p> Kamen što ga odbaciše graditelji postade kamen zaglavni. <p><br/>
<p> Jahvino je to djelo: kakvo čudo u očima našim! <p><br/>
<p> Ovo je dan što ga učini Jahve: kličimo i radujmo se njemu! <p><br/>
<p> O Jahve, spasenje nam daj! Jahve, sreću nam daj! <p><br/>
<p> Blagoslovljen koji dolazi u imenu Jahvinu! Blagoslivljamo vas iz Doma Jahvina! <p><br/>
<p> Obasjao nas Bog Jahve! Složite povorku s grančicama u ruci sve do rogova žrtvenika. <p><br/>
<p> Ti si Bog moj - tebi zahvaljujem: Bože moj, tebe ja uzvisujem. <p><br/>
<p> Zahvaljujte Jahvi jer je dobar, jer je vječna ljubav njegova! <p><br/>
<p> $ALEF  Blaženi oni kojih je put neokaljan, koji hode po Zakonu Jahvinu! <p><br/>
<p> Blaženi oni koji čuvaju propise njegove, čitavim srcem njega traže; <p><br/>
<p> koji ne čine bezakonje, već hode putovima njegovim. <p><br/>
<p> Naredbe si svoje dao da se brižno čuvaju. <p><br/>
<p> O, kad bi čvrsti bili putovi moji da tvoja čuvam pravila! <p><br/>
<p> Neću se postidjeti tada kad budem pazio na zapovijedi tvoje. <p><br/>
<p> Slavit ću te u čestitosti srca kad naučim sudove pravde tvoje. <p><br/>
<p> Tvoja ću pravila čuvati: ne zapusti me nikada! <p><br/>
<p> $BET Kako će mladić čistim sačuvati put svoj? Čuvajući riječi tvoje. <p><br/>
<p> Svim srcem svojim tebe tražim; ne daj da zastranim od zapovijedi tvojih. <p><br/>
<p> U srce pohranih riječ tvoju da protiv tebe ne sagriješim. <p><br/>
<p> Blagoslovljen si, o Jahve, nauči me svojim pravilima. <p><br/>
<p> Usnama svojim navješćujem sudove usta tvojih. <p><br/>
<p> Putu se propisa tvojih radujem više no svemu bogatstvu. <p><br/>
<p> Razmišljat ću o naredbama tvojim i putove ću tvoje razmatrat'. <p><br/>
<p> Uživat ću u pravilima tvojim, riječi tvojih neću zaboravit'. <p><br/>
<p> $GIMEL Milostiv budi meni, sluzi svojem, da živim i tvoje riječi čuvam. <p><br/>
<p> Otvori oči moje da gledam divote tvoga Zakona! <p><br/>
<p> Ja sam došljak na zemlji, zapovijedi svoje nemoj od mene skrivati! <p><br/>
<p> Duša mi gine u svako doba žudeći za tvojim odlukama. <p><br/>
<p> Oholima ti si zaprijetio: prokleti koji odstupaju od zapovijedi tvojih. <p><br/>
<p> Uzmi s mene rug i sramotu, jer tvoje ja čuvam propise. <p><br/>
<p> Pa nek' se sastaju knezovi i proti meni govore, tvoj sluga razmišlja o pravilima tvojim. <p><br/>
<p> Jer tvoja su svjedočanstva uživanje moje, tvoja su pravila moji savjetnici. <p><br/>
<p> $DALET Moja duša leži u prašini: po riječi svojoj vrati mi život. <p><br/>
<p> Kazivao sam ti svoje putove i ti si me čuo: pravilima me svojim nauči. <p><br/>
<p> Pokaži mi put odredaba svojih i o čudesima ću tvojim razmišljat'. <p><br/>
<p> Suze roni duša moja od žalosti: po riječi svojoj ti me podigni! <p><br/>
<p> Daleko me drži od puta zablude i Zakonom me svojim obdari! <p><br/>
<p> Put istine ja sam odabrao, pred oči sam stavio odluke tvoje. <p><br/>
<p> Uz propise tvoje ja čvrsto prianjam, o Jahve, nemoj me postidjeti! <p><br/>
<p> Ja kročim putem zapovijedi tvojih jer si mi prosvijetlio srce. <p><br/>
<p> $HE Pokaži mi, Jahve, stazu pravila svojih i ja ću je čuvati do kraja. <p><br/>
<p> Pouči me da se tvoga držim Zakona i čuvat ću ga svim srcem. <p><br/>
<p> Uputi me stazom svojih zapovijedi, jer ja u njoj uživam. <p><br/>
<p> Prikloni mi srce propisima svojim, a ne k pohlepi! <p><br/>
<p> Odvrati moje oči da ne vide ništavost, život mi čuvaj na putu svojemu! <p><br/>
<p> Ispuni svom sluzi obećanje koje si onima dao što te se boje. <p><br/>
<p> Ukloni sramotu od koje strahujem, jer divni su tvoji sudovi. <p><br/>
<p> Evo, čeznem za naredbama tvojim: pravdom me svojom poživi. <p><br/>
<p> $VAU Nek' milost tvoja, o Jahve, dođe na mene i spasenje tvoje po tvom obećanju. <p><br/>
<p> Odgovorit ću onima koji me ruže, jer se uzdam u riječ tvoju. <p><br/>
<p> Od mojih usta ne oduzmi riječ istine, jer se uzdam u sudove tvoje. <p><br/>
<p> Tvoj ću Zakon čuvati uvijek i dovijeka. <p><br/>
<p> Hodit ću putem prostranim, jer naredbe tvoje istražujem. <p><br/>
<p> Pred kraljevima o tvojim ću propisima govorit' i zbunit' se neću. <p><br/>
<p> U zapovijedima tvojim moja je naslada jer ih ljubim. <p><br/>
<p> Prema zapovijedima tvojim ja podižem ruke i o tvojim odredbama razmišljam. <p><br/>
<p> $ZAJIN Spomeni se svoje riječi sluzi svojem kojom si mi dao nadu. <p><br/>
<p> U nevolji sva mi je utjeha što mi život čuva riječ tvoja. <p><br/>
<p> Oholice me napadaju žestoko, ali ja od tvog Zakona ne odstupam. <p><br/>
<p> Sjećam se, o Jahve, davnih sudova tvojih i to me tješi. <p><br/>
<p> Bijes me hvata zbog grešnika koji tvoj Zakon napuštaju. <p><br/>
<p> Tvoje su mi naredbe pjesma u zemlji kojom putujem. <p><br/>
<p> Noću se spominjem, Jahve, imena tvojega i tvoj čuvam Zakon. <p><br/>
<p> Evo što je želja moja: čuvati tvoje odredbe. <p><br/>
<p> $HET Dio je moj, o Jahve - rekoh - da tvoje čuvam riječi. <p><br/>
<p> Svim srcem lice tvoje ganuti hoću: smiluj mi se po svom obećanju. <p><br/>
<p> Promislio sam putove svoje i k tvojem sam svjedočanstvu upravio noge. <p><br/>
<p> Hitam i ne oklijevam da zapovijedi tvoje čuvam. <p><br/>
<p> Opletoše me užeta grešnika, ali tvoga Zakona ja ne zaboravljam. <p><br/>
<p> U ponoći ustajem da te slavim zbog pravednih tvojih odluka. <p><br/>
<p> Prijatelj sam svima koji te se boje i koji tvoje čuvaju naredbe. <p><br/>
<p> Dobrote tvoje, Jahve, puna je zemlja; nauči me odredbama svojim. <p><br/>
<p> $TET Učinio si dobro svom sluzi, Jahve, po riječi svojoj. <p><br/>
<p> Nauči me razumu i znanju, jer u zapovijedi tvoje vjerujem. <p><br/>
<p> Prije nego bjeh ponižen, lutao sam, ali sada tvoju čuvam riječ. <p><br/>
<p> Ti si tako dobar i dobrostiv: nauči me pravilima svojim. <p><br/>
<p> Oholi na me prijevare smišljaju, ali se ja svim srcem držim naredaba tvojih. <p><br/>
<p> Srce im je poput sala bešćutno, a ja uživam u tvom Zakonu. <p><br/>
<p> Dobro mi je što sam ponižen da bih tvoja naučio pravila. <p><br/>
<p> Draži mi je zakon usta tvojih no tisuće zlatnika i srebrnika. <p><br/>
<p> $JOD Tvoje me ruke stvoriše i oblikovaše; prosvijetli me da naučim zapovijedi tvoje. <p><br/>
<p> Štovatelji tvoji videć' me vesele se, jer se u riječ tvoju ja pouzdah. <p><br/>
<p> Znadem, o Jahve, da su ti sudovi pravedni i da si me s pravom ponizio. <p><br/>
<p> Tvoja ljubav nek' mi bude tješiteljicom po obećanju koje si dao sluzi svom. <p><br/>
<p> Nek' dođe na me milosrđe tvoje da poživim, jer Zakon tvoj moja je naslada. <p><br/>
<p> Nek' se smetu oholi, jer me tlače nizašto, a ja ću o naredbama tvojim razmišljat'. <p><br/>
<p> Nek' mi se priklone štovatelji tvoji i koji znaju tvoje zapovijedi. <p><br/>
<p> Nek' mi srce savršeno bude u tvojim pravilima da ne budem postiđen. <p><br/>
<p> $KAF Duša moja gine za tvojim spasenjem riječ tvoju željno čekam. <p><br/>
<p> Oči mi čeznu za tvojom besjedom: kad ćeš mi donijeti utjehu? <p><br/>
<p> Kao mijeh u dimu postadoh, ali pravila tvojih ne zaboravih. <p><br/>
<p> Koliko dana ima sluga tvoj? Kad ćeš suditi progonitelje moje? <p><br/>
<p> Oholnici mi jame iskopaše: oni ne rade po Zakonu tvojemu. <p><br/>
<p> Sve zapovijedi tvoje istina su sama: nekriva me gone, pomozi mi. <p><br/>
<p> Umalo me smrviše u zemlji, ali naredaba tvojih ja ne ostavljam. <p><br/>
<p> Po svojoj me milosti poživi i čuvat ću svjedočanstvo tvojih usta. <p><br/>
<p> $LAMED Dovijeka, o Jahve, riječ tvoja ostaje, stalna poput nebesa. <p><br/>
<p> od koljena do koljena tvoja je vjernost; učvrstio si zemlju i ona stoji. <p><br/>
<p> Po tvojim zakonima stoje zauvijek jer sve tebi služi. <p><br/>
<p> Da nije tvoj Zakon uživanje moje, propao bih u nevolji svojoj. <p><br/>
<p> Naredaba tvojih neću zaboravit' dovijeka, jer po njima ti me oživljavaš. <p><br/>
<p> Tvoj sam, Gospodine: spasi me, jer tvoje ja ištem naredbe. <p><br/>
<p> Bezbožni vrebaju da me upropaste, ali ja na tvoje pazim propise. <p><br/>
<p> Svakom savršenstvu vidim granicu, a zapovijed tvoja nema granica. <p><br/>
<p> $MEM O, kako ljubim Zakon tvoj, po cio dan o njemu razmišljam. <p><br/>
<p> Tvoja me zapovijed mudrijim učini od dušmana mojih jer ona je sa mnom vječito. <p><br/>
<p> Umniji sam od svih svojih učitelja jer razmišljam o svjedočanstvima tvojim. <p><br/>
<p> Razumniji sam i od staraca jer tvoje čuvam naredbe. <p><br/>
<p> Zla puta klone mi se noge da riječ tvoju sačuvam. <p><br/>
<p> Od tvojih sudova ne odstupam, jer ti si me poučio. <p><br/>
<p> Kako su slatke nepcu mom riječi tvoje, od meda su slađe ustima mojim. <p><br/>
<p> Po tvojim naredbama postajem razuman, stoga mrzim sve putove lažne. <p><br/>
<p> $NUN Tvoja riječ nozi je mojoj svjetiljka i svjetlo mojoj stazi. <p><br/>
<p> Kunem se i čvrsto odlučujem, i riječ ću održati: pravedne ću tvoje slijedit' odluke. <p><br/>
<p> U nevolji sam velikoj, Jahve, po riječi me svojoj poživi. <p><br/>
<p> Prinose usta mojih primi, Jahve, uči me sudovima svojim. <p><br/>
<p> Život mi je u pogibelji neprestanoj, ali tvog Zakona ja ne zaboravljam. <p><br/>
<p> Grešnici mi postaviše zamku, ali ne skrećem od tvojih naredaba. <p><br/>
<p> Svjedočanstva tvoja vječna su mi baština, ona su radost mome srcu. <p><br/>
<p> Prignuh srce da vrši naredbe tvoje uvijek i do kraja. <p><br/>
<p> $SAMEK Ja mrzim one koji su dvostruka srca, a ljubim Zakon tvoj. <p><br/>
<p> Ti si moj štit i moj zaklon, u tvoju se riječ ja uzdam. <p><br/>
<p> Odstupite od mene, zlikovci: držat ću zapovijedi Boga svoga. <p><br/>
<p> Podrži me po svom obećanju i živjet ću; nemoj da se u svojoj nadi postidim. <p><br/>
<p> Pomozi mi i spasit ću se, na tvoja ću pravila svagda paziti. <p><br/>
<p> Ti prezireš one koji odstupaju od pravila tvojih jer je lažna misao njihova. <p><br/>
<p> K'o hrđu zlotvore zemlje uklanjaš, zato ljubim tvoje propise. <p><br/>
<p> Moje tijelo dršće od straha pred tobom, sudova tvojih ja se bojim. <p><br/>
<p> $AJIN Činim što je pravo i pravedno, ne predaj me tlačiteljima mojim. <p><br/>
<p> Založi se za slugu svojega da me ne satru oholice! <p><br/>
<p> Moje oči ginu od čežnje za spasenjem tvojim, za tvojom riječi pravednom. <p><br/>
<p> Učini sluzi svom po svojoj dobroti i nauči me pravilima svojim. <p><br/>
<p> Ja sam sluga tvoj: prosvijetli me da upoznam tvoje propise. <p><br/>
<p> Čas je, o Jahve, da se javiš: oskvrnuše Zakon tvoj. <p><br/>
<p> Stoga ljubim zapovijedi tvoje više no zlato, zlato žeženo. <p><br/>
<p> Zato hodim po odredbama tvojim, mrski su mi svi lažni putovi. <p><br/>
<p> $PE Divna su tvoja svjedočanstva, stoga ih čuva duša moja. <p><br/>
<p> Objava riječi tvojih prosvjetljuje, bezazlene urazumljuje. <p><br/>
<p> Otvaram usta svoja zadahtan u žudnji jer čeznem za zapovijedima tvojim. <p><br/>
<p> Obrati se k meni i milostiv mi budi kao onima koji ljube ime tvoje. <p><br/>
<p> Korake mi upravljaj po svom obećanju da nikakva opačina ne ovlada mnome. <p><br/>
<p> Izbavi me od nasilja ljudskog, i naredbe tvoje ja ću čuvati. <p><br/>
<p> Licem svojim obasjaj slugu svog i nauči me pravilima svojim! <p><br/>
<p> Potoci suza potekoše mi iz očiju jer se Zakon tvoj ne čuva. <p><br/>
<p> $SADE Pravedan si, Jahve, i pravi su sudovi tvoji. <p><br/>
<p> Dao si Zakon pravedan i vjeran veoma. <p><br/>
<p> Revnost me moja izjeda jer moji tlačitelji zaboravljaju riječi tvoje. <p><br/>
<p> Tvoje su riječi prokušane veoma, zato ih tvoj sluga ljubi. <p><br/>
<p> Malen sam i prezren, ali naredaba tvojih ne zaboravljam. <p><br/>
<p> Pravda je tvoja pravda vječita i Zakon tvoj sama istina. <p><br/>
<p> Tjeskoba me i nevolja snađe, al' tvoje su zapovijedi uživanje moje. <p><br/>
<p> Vječna je pravda tvojeg svjedočanstva, prosvijetli me i živjet ću. <p><br/>
<p> $KOF Iz svega srca vapijem, Jahve, usliši me: tvoja ću pravila čuvati. <p><br/>
<p> K tebi vapijem, spasi me, tvojeg ću se držat' svjedočanstva. <p><br/>
<p> Pretječem zoru i molim za pomoć, u tvoje se riječi uzdam. <p><br/>
<p> Oči moje straže noćne pretječu da razmišljam o besjedi tvojoj. <p><br/>
<p> Po svojoj dobroti, Jahve, glas mi poslušaj, i po svojoj odluci poživi me. <p><br/>
<p> Primiču se koji me podlo progone, daleko su oni od Zakona tvojega. <p><br/>
<p> A ti si blizu, Jahve, i vjerne su sve zapovijedi tvoje. <p><br/>
<p> Odavno znam za tvoje propise da si ih sazdao zasvagda. <p><br/>
<p> $REŠ Pogledaj na nevolju moju, izbavi me, jer Zakona tvog ne zaboravih. <p><br/>
<p> Parnicu moju brani, po svom obećanju poživi me! <p><br/>
<p> Daleko je spasenje od grešnika jer za pravila tvoja ne mare. <p><br/>
<p> Veliko je, o Jahve, tvoje smilovanje: po odlukama svojim poživi me. <p><br/>
<p> Mnogi me progone i tlače, od tvojih svjedočanstava ja ne odstupam. <p><br/>
<p> Otpadnike vidjeh i zgadiše mi se jer tvojih riječi ne čuvaju. <p><br/>
<p> Gle, naredbe tvoje ljubim, o Jahve: po dobroti svojoj poživi me. <p><br/>
<p> Srž je riječi tvoje istina, vječan je sud pravde tvoje. <p><br/>
<p> $ŠIN Mogućnici me progone nizašto, al' samo pred tvojim riječima srce mi dršće. <p><br/>
<p> Radujem se besjedama tvojim kao onaj koji se domogao velika plijena. <p><br/>
<p> Mrzim na laž, grsti mi se ona, a ljubim tvoj Zakon. <p><br/>
<p> Sedam puta na dan tebe hvalim zbog pravednih sudova tvojih. <p><br/>
<p> Koji tvoj Zakon ljube, velik mir uživaju, ni o što se oni ne spotiču. <p><br/>
<p> Pomoć tvoju čekam, o Jahve, tvoje zapovijedi izvršavam. <p><br/>
<p> Moja duša čuva propise tvoje i ljubi ih veoma. <p><br/>
<p> Čuvam tvoje naredbe i svjedočanstvo tvoje, jer svi su putovi moji pred tobom. <p><br/>
<p> $TAU Vapaj moj, Jahve, nek' do tebe dopre, po svojoj me riječi prosvijetli. <p><br/>
<p> Nek' molitva moja dođe pred lice tvoje, po svojoj me riječi izbavi. <p><br/>
<p> Usne moje nek' zapjevaju pohvalnu pjesmu jer si me naučio pravilima svojim. <p><br/>
<p> Nek' mi pjeva jezik o riječi tvojoj, jer zapovijedi su tvoje sve pravedne. <p><br/>
<p> Nek' mi ruka tvoja na pomoć bude jer odabrah tvoje naredbe. <p><br/>
<p> Jahve, za tvojim spasenjem čeznem, uživam u tvom Zakonu. <p><br/>
<p> Nek' živi duša moja i neka te hvali, a tvoji sudovi nek' mi na pomoć budu! <p><br/>
<p> K'o ovca izgubljena ja zalutah: o, potraži slugu svojega jer zapovijedi tvoje ja ne zaboravih. <p><br/>
<p> Hodočasnička pjesma  Kad bijah u nevolji, Jahvi zavapih i on me usliša. <p><br/>
<p> Jahve, izbavi dušu moju od usana prijevarnih, od zlobna jezika! <p><br/>
<p> Kojim zlom da te prokunem, zlobni jeziče? <p><br/>
<p> Strelicama oštrim iz ratničke ruke i ugljevljem žarkim. <p><br/>
<p> Jao meni što mi je boraviti u Mešeku i stanovati u šatorima kedarskim! <p><br/>
<p> Predugo mi duša mora živjeti s mrziteljima mira. <p><br/>
<p> Kada o miru govorim, oni sile na rat. <p><br/>
<p> Hodočasnička pjesma. K brdima oči svoje uzdižem: odakle će mi doći pomoć? <p><br/>
<p> Pomoć je moja od Jahve koji stvori nebo i zemlju. <p><br/>
<p> Tvojoj nozi on posrnuti ne da i neće zadrijemati on, čuvar tvoj. <p><br/>
<p> Ne, ne drijema i ne spava on, čuvar Izraelov. <p><br/>
<p> Jahve je čuvar tvoj, Jahve je zasjen tvoj s desne tvoje! <p><br/>
<p> Neće ti sunce nauditi danju ni mjesec noću. <p><br/>
<p> Čuvao te Jahve od zla svakoga, čuvao dušu tvoju! <p><br/>
<p> Čuvao Jahve tvoj izlazak i povratak odsada dovijeka. <p><br/>
<p> Hodočasnička pjesma. Davidova.   Obradovah se kad mi rekoše: "Hajdemo u Dom Jahvin!" <p><br/>
<p> Eto, noge nam već stoje na vratima tvojim, Jeruzaleme. <p><br/>
<p> Jeruzaleme, grade čvrsto sazdani i kao u jedno saliveni! <p><br/>
<p> Onamo uzlaze plemena, plemena Jahvina, po Zakonu Izraelovu, da slave ime Jahvino. <p><br/>
<p> Ondje stoje sudačke stolice, stolice doma Davidova. <p><br/>
<p> Molite za mir Jeruzalemov! Blago onima koji tebe ljube! <p><br/>
<p> Neka bude mir u zidinama tvojim i pokoj u tvojim palačama! <p><br/>
<p> Radi braće i prijatelja svojih klicat ću: "Mir tebi!" <p><br/>
<p> Radi Doma Jahve, Boga našega, za sreću tvoju ja ću moliti. <p><br/>
<p> Hodočasnička pjesma.  Oči svoje uzdižem k tebi koji u nebesima prebivaš. <p><br/>
<p> Evo, kao što su uprte oči slugu u ruke gospodara i oči sluškinje u ruke gospodarice tako su oči naše uprte u Jahvu, Boga našega, dok nam se ne smiluje. <p><br/>
<p> Smiluj nam se, Jahve, smiluj se nama jer se do grla nasitismo prezira. <p><br/>
<p> Presita nam je duša podsmijeha obijesnih, poruga oholih. <p><br/>
<p> Hodočasnička pjesma. Davidova.   Da nije Jahve za nas bio - neka slobodno rekne Izrael - <p><br/>
<p> da nije Jahve za nas bio: kad se ljudi digoše proti nama, <p><br/>
<p> žive bi nas progutali. Kad je uskipio bijes njihov na nas, <p><br/>
<p> voda bi nas podavila; bujica bi nas odnijela, <p><br/>
<p> vode pobješnjele sve nas potopile. <p><br/>
<p> Blagoslovljen Jahve koji nas ne dade za plijen zubima njihovim! <p><br/>
<p> Duša je naša poput ptice umakla iz zamke lovaca: raskinula se zamka, a mi umakosmo! <p><br/>
<p> Pomoć je naša u imenu Jahve koji stvori nebo i zemlju. <p><br/>
<p> Hodočasnička pjesma.  Tko se uzda u Jahvu, on je kao brdo Sion: ne pomiče se, ostaje dovijeka. <p><br/>
<p> Bregovi okružuju Jeruzalem: Jahve okružuje narod svoj odsada i dovijeka. <p><br/>
<p> I neće vladati žezlo bezbožničko nad udesom pravednih, da ne bi pravedni ruke za bezakonjem pružili. <p><br/>
<p> Učini, Jahve, dobro dobrima i čestitima u srcu. <p><br/>
<p> A koji na krive skreću putove nek' ih istrijebi Jahve sa zločincima! Mir nad Izraelom! <p><br/>
<p> Hodočasnička pjesma.  Kad Jahve vraćaše sužnjeve sionske, bilo nam je k'o da snivamo. <p><br/>
<p> Usta nam bjehu puna smijeha, a jezik klicanja. Među poganima tad se govorilo: "Velika im djela Jahve učini!" <p><br/>
<p> Velika nam djela učini Jahve: opet smo radosni! <p><br/>
<p> Vrati, o Jahve, sužnjeve naše k'o potoke negepske! <p><br/>
<p> Oni koji siju u suzama, žanju u pjesmi. <p><br/>
<p> Išli su plačući noseći sjeme sjetveno: vraćat će se s pjesmom, noseći snoplje svoje. <p><br/>
<p> Hodočasnička pjesma. Salomonova.   Ako Jahve kuću ne gradi, uzalud se muče graditelji. Ako Jahve grad ne čuva, uzalud stražar bdi. <p><br/>
<p> Uzalud vam je ustat prije zore i dugo u noć sjediti, vi što jedete kruh muke: miljenicima svojim u snu on daje. <p><br/>
<p> Evo: sinovi su Jahvin dar, plod utrobe njegova je nagrada. <p><br/>
<p> Strelica u ruci ratnika - to su sinovi mladosti. <p><br/>
<p> Blago čovjeku koji njima napuni tobolac, neće se postidjeti kad se prÓeo bude s dušmanom na vratima. <p><br/>
<p> Hodočasnička pjesma.  Blago svakome koji se Jahve boji, koji njegovim hodi stazama! <p><br/>
<p> Plod ruku svojih ti ćeš uživati, blago tebi, dobro će ti biti. <p><br/>
<p> Žena će ti biti kao plodna loza u odajama tvoje kuće; sinovi tvoji k'o mladice masline oko stola tvojega. <p><br/>
<p> Eto, tako će biti blagoslovljen čovjek koji se Jahve boji! <p><br/>
<p> Blagoslovio te Jahve sa Siona, uživao sreću Jeruzalema sve dane života svog! <p><br/>
<p> Vidio djecu svojih sinova, mir nad Izraelom! <p><br/>
<p> Hodočasnička pjesma.  "Mnogo su me od mladosti tlačili" - neka rekne sad Izrael! <p><br/>
<p> "Mnogo su me od mladosti tlačili, ali me ne svladaše. <p><br/>
<p> Po leđima su mojim orači orali, duge brazde povlačili. <p><br/>
<p> Al' Jahve pravedni isiječe užeta zlikovcima!" <p><br/>
<p> Nek' se postide i uzmaknu svi koji mrze Sion! <p><br/>
<p> Nek' budu k'o trava na krovu što povene prije nego je počupaju. <p><br/>
<p> Žetelac njome ne napuni ruku ni naručje onaj koji veže snopove. <p><br/>
<p> A prolaznici nek' ne reknu: "Blagoslov Jahvin nad vama! Blagoslivljamo vas imenom Jahvinim!" <p><br/>
<p> Hodočasnička pjesma.  Iz dubine, Jahve, vapijem tebi: <p><br/>
<p> Gospodine, čuj glas moj! Neka pazi uho tvoje na glas moga vapaja! <p><br/>
<p> Ako se, Jahve, grijeha budeš spominjao, Gospodine, tko će opstati? <p><br/>
<p> Al' u tebe je praštanje, da bi te se bojali. <p><br/>
<p> U Jahvu ja se uzdam, duša se moja u njegovu uzda riječ. <p><br/>
<p> Duša moja čeka Gospodina više no zoru straža noćna; više no zoru straža noćna <p><br/>
<p> nek' Izrael čeka Jahvu. Jer je u Jahve milosrđe i obilno je u njega otkupljenje; <p><br/>
<p> on će otkupiti Izraela od svih grijeha njegovih. <p><br/>
<p> Hodočasnička pjesma. Davidova.   O Jahve, ne gordi se moje srce niti se oči uznose. Ne idem za stvarima velikim ni za čudima što su iznad mene. <p><br/>
<p> Ne, ja sam se smirio i upokojio dušu svoju; kao dojenče na grudima majke, kao dojenče duša je moja u meni. <p><br/>
<p> U Jahvu se, Izraele, uzdaj odsada dovijeka. <p><br/>
<p> Hodočasnička pjesma. Spomeni se, o Jahve, Davida i sve revnosti njegove:  <p><br/>
<p> kako se Jahvi zakleo, zavjetovao Snazi Jakovljevoj: <p><br/>
<p> "Neću ući u šator doma svog nit' uzaći na ležaj svoje postelje, <p><br/>
<p> neću pustit' snu na oči nit' počinka dati vjeđama, <p><br/>
<p> dok Jahvi mjesto ne nađem, boravište Snazi Jakovljevoj." <p><br/>
<p> Eto, čusmo za nj u Efrati, nađosmo ga u Poljima jaarskim. <p><br/>
<p> Uđimo u stan njegov, pred noge mu padnimo! <p><br/>
<p> "Ustani, o Jahve, pođi k svom počivalištu, ti i Kovčeg sile tvoje! <p><br/>
<p> Svećenici tvoji nek' se obuku u pravednost, pobožnici tvoji nek' radosno kliču! <p><br/>
<p> Poradi Davida, sluge svojega, ne odvrati lica od svog pomazanika!" <p><br/>
<p> Jahve se zakle Davidu zakletvom tvrdom od koje neće odustati: "Potomka tvoje utrobe posadit ću na prijestolje tvoje. <p><br/>
<p> Budu li ti sinovi Savez moj čuvali i naredbe kojima ih učim, i sinovi će njini dovijeka sjedit' na tvom prijestolju." <p><br/>
<p> Jer Jahve odabra Sion, njega zaželje sebi za sjedište. <p><br/>
<p> "Ovo mi je počivalište vječno, boravit ću ovdje jer tako poželjeh. <p><br/>
<p> Žitak ću njegov blagosloviti, siromahe nahraniti kruhom. <p><br/>
<p> Svećenike njegove u spas ću odjenuti, sveti će njegovi kliktati radosno. <p><br/>
<p> Učinit ću da ondje za Davida rog izraste, pripravit ću svjetiljku za svog pomazanika. <p><br/>
<p> U sram ću mu obući dušmane, a na njemu će blistat' vijenac moj." <p><br/>
<p> Hodočasnička pjesma. Davidova.   Gle, kako je dobro i kako je milo kao braća zajedno živjeti: <p><br/>
<p> kao na glavi ulje dragocjeno što slazi na bradu, bradu Aronovu, što slazi na skute haljina njegovih; <p><br/>
<p> kao rosa s Hermona što slazi na brdo Sion. Ondje Jahve daje svoj blagoslov i život dovijeka. <p><br/>
<p> Hodočasnička pjesma.  Sad, blagoslivljajte Jahvu, sve sluge Jahvine što stojite u Domu Jahvinu, u noćnim satima! <p><br/>
<p> Dižite svoje ruke prema Svetištu i Jahvu blagoslivljajte! <p><br/>
<p> "Blagoslovio te sa Siona Jahve koji stvori nebo i zemlju!" <p><br/>
<p> Aleluja!  Hvalite ime Jahvino, hvalite, sluge Jahvine <p><br/>
<p> koji u Domu Jahvinu stojite u predvorjima Doma Boga našega! <p><br/>
<p> Hvalite Jahvu jer dobar je Jahve, pjevajte imenu njegovu jer je ljupko! <p><br/>
<p> Jer Jahve sebi odabra Jakova, Izraela za dragu svojinu. <p><br/>
<p> Znadem da je velik Jahve, da je nad bozima svim gospodar. <p><br/>
<p> Što god se Jahvi svidi, to čini na nebu i na zemlji, na moru i u bezdanima. <p><br/>
<p> Oblake diže s kraja zemlje; stvara kiši munje, vjetar izvodi iz skrovišta njegovih. <p><br/>
<p> On Egiptu pobi prvorođence, ljude i stoku podjednako. <p><br/>
<p> On učini znamenja i čudesa usred tebe, Egipte, protiv Faraona i svih slugu njegovih. <p><br/>
<p> On pobi narode mnoge i pogubi kraljeve moćne: <p><br/>
<p> Sihona, kralja amorejskog, i Oga, kralja bašanskog, i sva kraljevstva kanaanska. <p><br/>
<p> I dade njihovu zemlju u baštinu, u baštinu Izraelu, narodu svom. <p><br/>
<p> Ime tvoje, o Jahve, ostaje dovijeka i spomen na te, o Jahve, od koljena do koljena. <p><br/>
<p> Jer Jahve štiti narod svoj, slugama svojim on je milostiv. <p><br/>
<p> Kumiri poganski, srebro i zlato, ljudskih su ruku djelo: <p><br/>
<p> usta imaju, a ne govore; oči imaju, a ne vide; <p><br/>
<p> uši imaju, a ne čuju; i nema daha u ustima njihovim. <p><br/>
<p> Takvi su i oni koji ih napraviše i svi koji se u njih uzdaju. <p><br/>
<p> Dome Izraelov, Jahvu blagoslivljaj! Dome Aronov, Jahvu blagoslivljaj! <p><br/>
<p> Dome Levijev, Jahvu blagoslivljaj! Štovatelji Jahvini, Jahvu blagoslivljajte! <p><br/>
<p> Blagoslovljen sa Siona Jahve koji prebiva u Jeruzalemu! <p><br/>
<p> Aleluja!  Hvalite Jahvu jer je dobar: vječna je ljubav njegova! <p><br/>
<p> Hvalite Boga nad bogovima: vječna je ljubav njegova! <p><br/>
<p> Hvalite Gospodara nad gospodarima: vječna je ljubav njegova! <p><br/>
<p> Jedini on učini čuda velika: vječna je ljubav njegova! <p><br/>
<p> Mudro sazda on nebesa: vječna je ljubav njegova! <p><br/>
<p> On utvrdi zemlju nad vodama: vječna je ljubav njegova! <p><br/>
<p> On načini svjetlila velika: vječna je ljubav njegova! <p><br/>
<p> Sunce da vlada danom: vječna je ljubav njegova! <p><br/>
<p> Mjesec i zvijezde da vladaju noću: vječna je ljubav njegova! <p><br/>
<p> On pobi prvorođence Egiptu: vječna je ljubav njegova! <p><br/>
<p> Izvede Izraela iz njega: vječna je ljubav njegova! <p><br/>
<p> Mišicom jakom, rukom ispruženom: vječna je ljubav njegova! <p><br/>
<p> On Crveno more razdvoji: vječna je ljubav njegova! <p><br/>
<p> Provede Izraela posred voda: vječna je ljubav njegova! <p><br/>
<p> I vrgnu Faraona i vojsku mu u Crveno more: vječna je ljubav njegova! <p><br/>
<p> On narod svoj vođaše pustinjom: vječna je ljubav njegova! <p><br/>
<p> On udari kraljeve velike: vječna je ljubav njegova! <p><br/>
<p> I pogubi kraljeve moćne: vječna je ljubav njegova! <p><br/>
<p> Sihona, kralja amorejskog: vječna je ljubav njegova! <p><br/>
<p> Oga, kralja bašanskog: vječna je ljubav njegova! <p><br/>
<p> I njihovu zemlju dade u baštinu: vječna je ljubav njegova! <p><br/>
<p> U baštinu Izraelu, sluzi svome: vječna je ljubav njegova! <p><br/>
<p> On se spomenu nas u poniženju našem: vječna je ljubav njegova! <p><br/>
<p> Od dušmana nas naših oslobodi: vječna je ljubav njegova! <p><br/>
<p> On daje hrane svakom tijelu: vječna je ljubav njegova! <p><br/>
<p> Hvalite Boga nebeskog: vječna je ljubav njegova! <p><br/>
<p> Na obali rijeka babilonskih sjeđasmo i plakasmo spominjući se Siona; <p><br/>
<p> o vrbe naokolo harfe svoje bijasmo povješali. <p><br/>
<p> I tada naši tamničari zaiskaše od nas da pjevamo, porobljivači naši zaiskaše da se veselimo: "Pjevajte nam pjesmu sionsku!" <p><br/>
<p> Kako da pjesmu Jahvinu pjevamo u zemlji tuđinskoj! <p><br/>
<p> Nek' se osuši desnica moja, Jeruzaleme, ako tebe zaboravim! <p><br/>
<p> Nek' mi se jezik za nepce prilijepi ako spomen tvoj smetnem ja ikada, ako ne stavim Jeruzalem vrh svake radosti svoje! <p><br/>
<p> Ne zaboravi, Jahve, sinovima Edoma kako su u dan kobni Jeruzalemov vikali oni: "Rušite! Srušite ga do temelja!" <p><br/>
<p> Kćeri babilonska, pustošiteljice, blažen koji ti vrati milo za drago za sva zla što si nam ih nanijela! <p><br/>
<p> Blažen koji zgrabi i smrska o stijenu tvoju dojenčad! <p><br/>
<p> Davidov.   Zahvaljujem ti, Jahve, iz svega srca jer si čuo riječi mojih usta. Pred licem anđela pjevam tebi, <p><br/>
<p> bacam se nice prema svetom Hramu tvojemu. Zahvaljujem imenu tvojem za tvoju dobrotu i vjernost, jer si nada sve uzveličao obećanje svoje. <p><br/>
<p> Kad sam te zazvao, uslišio si me, dušu si moju pokrijepio. <p><br/>
<p> Nek' ti zahvaljuju, Jahve, svi kraljevi zemlje kad čuju riječi usta tvojih, <p><br/>
<p> nek' pjevaju putove Jahvine: "Zaista, velika je slava Jahvina!" <p><br/>
<p> Zaista, uzvišen je Jahve, ali gleda na ponizna, a oholicu izdaleka poznaje. <p><br/>
<p> Kroz nevolje kad budem kročio, život mi čuvaj, pruži ruku proti gnjevu mojih dušmana; nek' me tvoja spasi desnica! <p><br/>
<p> Jahve, što ja počeh, ti dovrši! Jahve, vječna je ljubav tvoja: djelo ruku svojih ne zapusti! <p><br/>
<p> Zborovođi.  Davidov.   Jahve, proničeš me svega i poznaješ, <p><br/>
<p> ti znaš kada sjednem i kada ustanem, izdaleka ti već misli moje poznaješ. <p><br/>
<p> Hodam li ili ležim, sve ti vidiš, znani su ti svi moji putovi. <p><br/>
<p> Riječ mi još nije na jezik došla, a ti, Jahve, sve već znadeš. <p><br/>
<p> S leđa i s lica ti me obuhvaćaš, na mene si ruku svoju stavio. <p><br/>
<p> Znanje to odveć mi je čudesno, previsoko da bih ga dokučio. <p><br/>
<p> Kamo da idem od duha tvojega i kamo da od tvog lica pobjegnem? <p><br/>
<p> Ako se na nebo popnem, ondje si, ako u Podzemlje legnem, i ondje si. <p><br/>
<p> Uzmem li krila zorina pa se naselim moru na kraj <p><br/>
<p> i ondje bi me ruka tvoja vodila, desnica bi me tvoja držala. <p><br/>
<p> Reknem li: "Nek' me barem tmine zakriju i nek' me noć umjesto svjetla okruži!" - <p><br/>
<p> ni tmina tebi neće biti tamna: noć sjaji kao dan i tama kao svjetlost. <p><br/>
<p> Jer ti si moje stvorio bubrege, satkao me u krilu majčinu. <p><br/>
<p> Hvala ti što sam stvoren tako čudesno, što su djela tvoja predivna. Dušu moju do dna si poznavao, <p><br/>
<p> kosti moje ne bjehu ti sakrite dok nastajah u tajnosti, otkan u dubini zemlje. <p><br/>
<p> Oči tvoje već tada gledahu djela moja, sve već bješe zapisano u knjizi tvojoj: dani su mi određeni dok još ne bješe ni jednoga. <p><br/>
<p> Kako su mi, Bože, naumi tvoji nedokučivi, kako li je neprocjenjiv zbroj njihov. <p><br/>
<p> Da ih brojim? Više ih je nego pijeska! Dođem li im do kraja, ti mi preostaješ! <p><br/>
<p> De, istrijebi, Bože, zlotvora, krvoloci nek' odstupe od mene! <p><br/>
<p> Jer podmuklo se bune protiv tebe, uzalud se dižu tvoji dušmani. <p><br/>
<p> Jahve, zar da ne mrzim tvoje mrzitelje? Zar da mi se ne gade protivnici tvoji? <p><br/>
<p> Mržnjom dubokom ja ih mrzim i držim ih svojim neprijateljima. <p><br/>
<p> Pronikni me svega, Bože, srce mi upoznaj, iskušaj me i upoznaj misli moje: <p><br/>
<p> pogledaj, ne idem li putem pogubnim i povedi me putem vječnim! <p><br/>
<p> Zborovođi.  Psalam. Davidov.   Izbavi me, Jahve, od čovjeka zlobna, zaštiti me od čovjeka nasilna: <p><br/>
<p> od onih koji pakosti u srcu smišljaju i čitav dan začinju kavge. <p><br/>
<p> Kao zmije bruse jezike svoje, pod usnama im je otrov ljutičin. <p><br/>
<p> Spasi me, Jahve, od ruku zlotvora, čuvaj me od čovjeka nasilna koji hoće da mi noga posrne. <p><br/>
<p> Oholice mi potajno nastavljaju zamku, užetima mrežu pletu, kraj puta klopke mi stavljaju. <p><br/>
<p> Zavapih Jahvi: "Ti si Bog moj! Poslušaj, o Jahve, krik mojih molitava! <p><br/>
<p> Jahve, Gospode moj, spasitelju silni moj, u dan boja zakloni mi glavu!" <p><br/>
<p> Ne daj da se ispune želje zlotvora, ne daj da svoje on izvrši namjere! <p><br/>
<p> Nek' glavu ne podignu oni koji me opkoliše, nek' na njih padne zloba njihovih usana! <p><br/>
<p> Nek' daždi po njima ugljevlje ognjeno, nek' se strovale u jamu da više ne ustanu! <p><br/>
<p> Opadač se neće održat' na zemlji, silnika će odjednom zgrabiti nesreća. <p><br/>
<p> Znam da će Jahve dati pravo ubogu i pravicu siromasima. <p><br/>
<p> Zaista, pravedni će tvoje ime slaviti, pred tvojim će licem boraviti čestiti. <p><br/>
<p> Psalam.  Davidov.   Prizivljem te, Jahve, k meni pohitaj! Slušaj glas moj kojim tebi vapijem! <p><br/>
<p> Nek' mi se uzdigne molitva kao kad pred lice tvoje, podizanje mojih ruku nek' bude k'o prinos večernji! <p><br/>
<p> Na usta mi, Jahve, stražu postavi i stražare na vrata usana mojih! <p><br/>
<p> Ne daj da mi se srce zlu prikloni, da bezbožno počinim djela opaka; i u društvu zlotvora da ne blagujem poslastica njihovih! <p><br/>
<p> Nek' me samo udari pravednik, ljubav je što me kara, al' ulje grešničko neće mi glavu pomazat'; zloći njihovoj oprijet ću se uvijek svojom molitvom. <p><br/>
<p> Kad strovale niz hridinu suce njihove, razumjet će kako blage bjehu riječi moje. <p><br/>
<p> Kao kad orač ore i para zemlju, tako će im se na rubu Podzemlja kosti rasuti. <p><br/>
<p> U te su, Jahve, uprte oči moje, k tebi se utječem, ne daj da mi duša propadne! <p><br/>
<p> Čuvaj me od stupice koju postaviše meni, od zamki zločinaca! <p><br/>
<p> Nek' u vlastite zamke upadnu zlotvori, a ja neka im umaknem! <p><br/>
<p> Poučna pjesma. Davidova. Kad bijaše u spilji. Molitva.   Iz svega glasa vapijem Jahvi, iz svega glasa Jahvu zaklinjem. <p><br/>
<p> Pred njim svoju izlijevam tužaljku, tjeskobu svoju pred njim razastirem. <p><br/>
<p> Ako duh moj i klone u meni, ti put moj poznaješ. Na putu kojim prolazim potajnu mi zamku staviše. <p><br/>
<p> Obazrem li se nadesno i pogledam: nitko ne zna za mene. Nemam kamo pobjeći, nitko za život moj ne mari. <p><br/>
<p> K tebi, Jahve, vapijem; govorim: ti si mi utočište, ti si dio moj u zemlji živih. <p><br/>
<p> Poslušaj moje vapaje jer sam veoma nevoljan. Izbavi me od gonitelja mojih jer od mene oni su moćniji. <p><br/>
<p> Izvedi iz tamnice dušu moju da zahvaljujem imenu tvojemu. Oko mene će se okupiti pravednici zbog dobra što si ga iskazao meni. <p><br/>
<p> Psalam.  Davidov.   Jahve, slušaj moju molitvu, u vjernosti svojoj prikloni uho mojim vapajima, u pravednosti me svojoj usliši! <p><br/>
<p> Ne idi na sud sa slugom svojim, jer nitko živ nije pravedan pred tobom! <p><br/>
<p> Dušmanin mi dušu progoni, o zemlju pritisnu život moj; u tmine me baci da stanujem kao oni koji su davno umrli. <p><br/>
<p> Duh moj već zamire u meni, srce mi trne u grudima. <p><br/>
<p> Spominjem se dana minulih, mislim o svim djelima tvojim, o djelima ruku tvojih razmišljam. <p><br/>
<p> Ruke svoje za tobom pružam, duša moja k'o suha zemlja za tobom žeđa. <p><br/>
<p> Usliši me brzo, o Jahve, dah moj već je na izmaku! Lica svojeg preda mnom ne skrivaj, da ne postanem kao oni koji u grob silaze! <p><br/>
<p> Objavi mi jutrom dobrotu svoju jer se uzdam u tebe. Put mi kaži kojim ću krenuti jer k tebi dušu uzdižem. <p><br/>
<p> Izbavi me, Jahve, od mojih dušmana, tebi ja se utječem. <p><br/>
<p> Nauči me da vršim volju tvoju jer ti si Bog moj. Duh tvoj dobri nek' me po ravnu putu vodi! <p><br/>
<p> Zbog imena svog, Jahve, poživi me, zbog svoje pravednosti dušu mi izvedi iz tjeskobe! <p><br/>
<p> Po svojoj dobroti satri moje dušmane, uništi sve moje tlačitelje, jer ja sam sluga tvoj! <p><br/>
<p> Davidov.   Blagoslovljen Jahve, hridina moja: ruke mi uči boju a prste ratu. <p><br/>
<p> On je ljubav moja i tvrđava moja, zaštita moja, izbavitelj moj, štit moj za koji se sklanjam; on mi narode stavlja pod noge! <p><br/>
<p> Što je čovjek, o Jahve, da ga poznaješ, što li čedo ljudsko da ga se spominješ? <p><br/>
<p> Poput daška je čovjek, dani njegovi kao sjena nestaju. <p><br/>
<p> Jahve, nagni svoja nebesa i siđi, takni bregove: i zadimit će se! <p><br/>
<p> Sijevni munjom i rasprši dušmane, odapni strijele i rasprši ih! <p><br/>
<p> Ruku pruži iz visina, istrgni me i spasi iz voda beskrajnih, iz šaka sinova tuđinskih: <p><br/>
<p> laži govore usta njihova, a desnica krivo priseže. <p><br/>
<p> Pjevat ću ti, Bože, pjesmu novu, na harfi od deset žica svirat ću. <p><br/>
<p> Ti daješ pobjedu kraljevima, koji si spasio Davida, slugu svojega. Od pogubna mača <p><br/>
<p> spasi mene, oslobodi me iz ruke tuđinske; laži govore usta njihova, a desnica krivo priseže. <p><br/>
<p> Daj da nam sinovi budu kao biljke što rastu od mladosti svoje; a kćeri naše kao stupovi ugaoni, krasne poput hramskog stupovlja; <p><br/>
<p> da nam žitnice budu pune svakog obilja, s plodovima svakojakim u izobilju; <p><br/>
<p> ovce naše plodile se na tisuće, plodile se beskrajno na našim poljima; stoka naša neka bude tovna! U zidinama nam ne bilo proboja ni ropstva ni plača na ulicama našim! <p><br/>
<p> Blago narodu kojem je tako, blago narodu kojem je Jahve Bog! <p><br/>
<p> Hvalospjev.  Davidov.  $ALEF  Slavit ću te, o Bože, kralju moj, ime ću tvoje blagoslivljat' uvijek i dovijeka. <p><br/>
<p> $BET Svaki ću dan tebe slaviti, ime ću tvoje hvaliti uvijek i dovijeka. $GIMEL <p><br/>
<p> Velik je Jahve i svake hvale dostojan, nedokučiva je veličina njegova! $DALET <p><br/>
<p> Naraštaj naraštaju kazuje djela tvoja i silu tvoju naviješta. <p><br/>
<p> $HE Govore o blistavoj slavi tvoga veličanstva i čudesa tvoja objavljuju. <p><br/>
<p> $VAU Kazuju strahovitu silu djela tvojih, veličinu tvoju pripovijedaju. <p><br/>
<p> $ZAJIN Razglašuju spomen velike dobrote tvoje i pravednosti tvojoj kliču. <p><br/>
<p> $HET Milostiv je Jahve i milosrdan, spor na srdžbu, bogat dobrotom. <p><br/>
<p> $TET Gospodin je dobar svima, milosrdan svim djelima svojim. <p><br/>
<p> $JOD Nek' te slave, Jahve, sva djela tvoja i tvoji sveti nek' te blagoslivlju! <p><br/>
<p> $KAF Neka kazuju slavu tvoga kraljevstva, neka o sili tvojoj govore <p><br/>
<p> $LAMED da objave ljudskoj djeci silu tvoju i slavu divnoga kraljevstva tvoga. <p><br/>
<p> $MEM Kraljevstvo tvoje kraljevstvo je vječno, tvoja vladavina za sva pokoljenja. $NUN Vjeran je Jahve u svim riječima svojim i svet u svim svojim djelima. <p><br/>
<p> $SAMEK Jahve podupire sve koji posrću i pognute on uspravlja. <p><br/>
<p> $AJIN Oči sviju u tebe su uprte, ti im hranu daješ u pravo vrijeme. <p><br/>
<p> $PE Ti otvaraš ruku svoju, do mile volje sitiš sve živo. <p><br/>
<p> $SADE Pravedan si, Jahve, na svim putovima svojim i svet u svim svojim djelima. <p><br/>
<p> $KOF Blizu je Jahve svima koji ga prizivlju, svima koji ga zazivaju iskreno. <p><br/>
<p> $REŠ On ispunja želje štovatelja svojih, sluša njihove vapaje i spasava ih. <p><br/>
<p> $ŠIN Jahve štiti one koji njega ljube, a zlotvore sve će zatrti. <p><br/>
<p> $TAU Nek' usta moja kazuju hvalu Jahvinu i svako tijelo nek' slavi sveto ime njegovo - uvijek i dovijeka. <p><br/>
<p> Aleluja!  Hvali, dušo moja, Jahvu! <p><br/>
<p> Hvalit ću Jahvu sveg života svojeg. Dok me bude, Bogu svom ću pjevati. <p><br/>
<p> Ne uzdajte se u knezove, u čovjeka od kog nema spasenja! <p><br/>
<p> Iziđe li duh iz njega, u zemlju svoju on se vraća i propadaju sve misli njegove. <p><br/>
<p> Blago onom kome je pomoćnik Bog Jakovljev, kome je ufanje u Jahvi, Bogu njegovu, <p><br/>
<p> koji stvori nebo i zemlju, more i sve što je u njima; koji ostaje vjeran dovijeka, <p><br/>
<p> potlačenima vraća pravicu, a gladnima kruh daje. Jahve oslobađa sužnje, <p><br/>
<p> Jahve slijepcima oči otvara. Jahve uspravlja prignute, Jahve ljubi pravedne. <p><br/>
<p> Jahve štiti tuđince, sirote i udovice podupire, a grešnicima mrsi putove. <p><br/>
<p> Jahve će kraljevati dovijeka, tvoj Bog, Sione, od koljena do koljena. Aleluja! <p><br/>
<p> Aleluja!  Hvalite Jahvu jer je dobar, pjevajte Bogu našem jer je sladak; svake hvale on je dostojan! <p><br/>
<p> Jahve gradi Jeruzalem, sabire raspršene Izraelce. <p><br/>
<p> On liječi one koji su srca skršena i povija rane njihove. <p><br/>
<p> On određuje broj zvijezda, svaku njezinim imenom naziva. <p><br/>
<p> Velik je naš Gospodin i svesilan, nema mjere mudrosti njegovoj. <p><br/>
<p> Jahve pridiže ponizne, zlotvore do zemlje snizuje. <p><br/>
<p> Pjevajte Jahvi pjesmu zahvalnu, svirajte na citari Bogu našem! <p><br/>
<p> Oblacima on prekriva nebesa i zemlji kišu sprema; daje da po bregovima raste trava i bilje na službu čovjeku. <p><br/>
<p> On stoci hranu daje i mladim gavranima kada grakću. <p><br/>
<p> Za konjsku snagu on ne mari nit' mu se mile bedra čovječja. <p><br/>
<p> Mili su Jahvi oni koji se njega boje, koji se uzdaju u dobrotu njegovu. <p><br/>
<p> Slavi Jahvu, Jeruzaleme, hvali Boga svoga, Sione! <p><br/>
<p> On učvrsti zasune vrata tvojih, blagoslovi u tebi tvoje sinove. <p><br/>
<p> On dade mir granicama tvojim, pšenicom te hrani najboljom. <p><br/>
<p> Besjedu svoju šalje na zemlju, brzo trči riječ njegova. <p><br/>
<p> Kao vunu snijeg razbacuje, prosipa mraz poput pepela. <p><br/>
<p> On sipa grÓad kao zalogaje, voda mrzne od njegove studeni. <p><br/>
<p> Riječ svoju pošalje i vode se tope; dunu vjetrom i vode otječu. <p><br/>
<p> Riječ svoju on objavi Jakovu, odluke svoje i zakone Izraelu. <p><br/>
<p> Ne učini tako nijednom narodu: nijednom naredbe svoje ne objavi! Aleluja! <p><br/>
<p> Aleluja!  Hvalite Jahvu s nebesa, hvalite ga u visinama! <p><br/>
<p> Hvalite ga, svi anđeli njegovi, hvalite ga, sve vojske njegove! <p><br/>
<p> Hvalite ga, sunce i mjeseče, hvalite ga, sve zvijezde svjetlosne! <p><br/>
<p> Hvalite ga, nebesa nebeska, i vode nad svodom nebeskim! <p><br/>
<p> Neka hvale ime Jahvino jer on zapovjedi i postadoše. <p><br/>
<p> Postavi ih zauvijek i dovijeka po zakonu koji neće proći. <p><br/>
<p> Hvalite Jahvu sa zemlje, nemani morske i svi bezdani! <p><br/>
<p> Ognju i grÓade, sniježe i maglo, olujni vjetre, što riječ njegovu izvršavaš! <p><br/>
<p> Gore i svi brežuljci, plodonosna stabla i svi cedrovi! <p><br/>
<p> Zvijeri i sve životinje, gmizavci i ptice krilate! <p><br/>
<p> Zemaljski kraljevi i svi narodi, knezovi i suci zemaljski! <p><br/>
<p> Mladići i djevojke, starci s djecom zajedno: <p><br/>
<p> nek' svi hvale ime Jahvino, jer jedino je njegovo ime uzvišeno! Njegovo veličanstvo zemlju i nebo nadvisuje, <p><br/>
<p> on podiže snagu svom narodu, on proslavlja svete svoje, sinove Izraelove - narod njemu blizak. Aleluja! <p><br/>
<p> Aleluja!  Pjevajte Jahvi pjesmu novu i u zboru svetih hvalu njegovu! <p><br/>
<p> Nek' se raduje Izrael Stvoritelju svojem! Kralju svom neka klikću sinovi Siona! <p><br/>
<p> Neka u kolu hvale ime njegovo, bubnjem i citarom neka ga slave! <p><br/>
<p> Jer Jahve ljubi narod svoj, spasenjem ovjenčava ponizne! <p><br/>
<p> Neka se sveti raduju u slavi, neka kliču s ležaja svojih! <p><br/>
<p> Nek' im pohvale Božje budu na ustima, mačevi dvosjekli u rukama <p><br/>
<p> da nad pucima izvrše odmazdu i kaznu nad narodima; <p><br/>
<p> da im kraljeve bace u lance, a odličnike u okove gvozdene; <p><br/>
<p> da na njima izvrše sud davno napisan - nek' bude na čast svim svetima njegovim! Aleluja! <p><br/>
<p> Aleluja!  Hvalite Boga u Svetištu njegovu, slavite ga u veličanstvu svoda nebeskog! <p><br/>
<p> Hvalite ga zbog silnih djela njegovih, slavite ga zbog beskrajne veličine njegove! <p><br/>
<p> Hvalite ga zvucima roga, slavite ga harfom i citarom! <p><br/>
<p> Hvalite ga igrom i bubnjem, slavite ga glazbalima zvonkim i frulom! Hvalite ga cimbalima zvučnim, slavite ga cimbalima gromkim! <p><br/>
<p> Hvalite ga igrom i bubnjem, slavite ga glazbalima zvonkim i frulom! Hvalite ga cimbalima zvučnim, slavite ga cimbalima gromkim! <p><br/>
<p> Sve što god diše Jahvu neka slavi! Aleluja! <p><br/>
</body></html>
