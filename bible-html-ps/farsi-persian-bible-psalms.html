<!doctype html> <html> <body>
<p>  خوشابحال کسی که به مشورت شریران نرود و به راه گناهکاران نایستد، و در مجلس استهزاکنندگان ننشیند؛<p><br/>
<p>  بلکه رغبت او در شریعت خداوند است و روز و شب در شریعت او تفکر می‌کند.<p><br/>
<p>  پس مثل درختی نشانده نزد نهرهای آب خواهد بود، که میوهٔٔ خود را در موسمش می‌دهد، و برگش پژمرده نمی‌گردد و هر آنچه می‌کند نیک انجام خواهد بود.<p><br/>
<p>  شریران چنین نیستند، بلکه مثل کاهند که باد آن را پراکنده می‌کند.<p><br/>
<p>  لهذا شریران در داوری نخواهند ایستاد و نه گناهکاران در جماعت عادلان.<p><br/>
<p>  زیرا خداوند طریق عادلان را می‌داند، ولی طریق گناهکاران هلاک خواهد شد.<p><br/>
<p>  چرا امّت‌ها شورش نموده‌اند و طوائف در باطل تفکر می‌کنند؟<p><br/>
<p>  پادشاهان زمین برمی‌خیزند و سروران با هم مشورت نموده‌اند، به ضد خداوند و به ضد مسیح او؛<p><br/>
<p>  که بندهای ایشان را بگسلیم و زنجیرهای ایشان را از خود بیندازیم.<p><br/>
<p>  او که بر آسمانها نشسته است می‌خندد. خداوند بر ایشان استهزا می‌کند.<p><br/>
<p>  آنگاه در خشم خود بدیشان تکّلم خواهد کرد و به غضب خویش ایشان را آشفته خواهد ساخت.<p><br/>
<p>  و من پادشاه خود را نصب کرده‌ام، بر کوه مقدّس خود صهیون.<p><br/>
<p>  فرمان را اعلام می‌کنم، خداوند به من گفته است، تو پسر من هستی امروز تو را تولید کردم.<p><br/>
<p>  از من درخواست کن و امّت‌ها را به میراث تو خواهم داد و اقصای زمین را ملک تو خواهم گردانید.<p><br/>
<p>  ایشان را به عصای آهنین خواهی شکست؛ مثل کوزهٔ کوزه‌گر آنها را خرد خواهی نمود.<p><br/>
<p>  و الآن ای پادشاهان تعّقل نمایید! ای داوران جهان متنبّه گردید!<p><br/>
<p>  خداوند را با ترس عبادت کنید و با لرز شادی نمایید!<p><br/>
<p>  پسر را ببوسید مبادا غضبناک شود و از طریق هلاک شوید، زیرا غضب او به اندکی افروخته می‌شود. خوشابحال همهٔٔ آنانی که بر او توکّل دارند.<p><br/>
<p> [مزمور داود وقتی که از پسر خود ابشالوم فرار کرد]   ای خداوند دشمنانم چه بسیار شده‌اند.بسیاری به ضد من برمی‌خیزند.<p><br/>
<p>  بسیاری برای جان من می‌گویند، بجهت او در خدا خلاصی نیست. سلاه.<p><br/>
<p>  لیکن تو ای خداوند گرداگرد من سپر هستی، جلال من و فرازندهٔ سر من.<p><br/>
<p>  به آواز خود نزد خداوند می‌خوانم و مرا از کوه مقدّس خود اجابت می‌نماید. سلاه.<p><br/>
<p>  و امّا من خسبیده، به خواب رفتم و بیدار شدم زیرا خداوند مرا تقویّت می‌دهد.<p><br/>
<p>  از کرورهای مخلوق نخواهم ترسید که گرداگرد من صف بسته‌اند.<p><br/>
<p>  ای خداوند، برخیز! ای خدای من، مرا برهان! زیرا بر رخسار همهٔٔ دشمنانم زدی؛ دندانهای شریران را شکستی.<p><br/>
<p>  نجات از آن خداوند است و برکت تو بر قوم تو می‌باشد. سلاه.<p><br/>
<p>  [برای سالار مغنیان برذوات اوتار. مزمور داود] ای خدای عدالت من، چون بخوانم مرا مستجاب فرما. در تنگی مرا وسعت دادی. بر من کرم فرموده، دعای مرا بشنو.<p><br/>
<p>  ای فرزندان انسان تا به کی جلال من عار خواهد بود، و بطالت را دوست داشته، دروغ را خواهید طلبید؟ سلاه.<p><br/>
<p>  امّا بدانید که خداوند مرد صالح را برای خود انتخاب کرده است، و چون او را بخوانم خداوند خواهد شنید.<p><br/>
<p>  خشم گیرید و گناه مورزید. در دلها بر بسترهای خود تفّکر کنید و خاموش باشید. سلاه.<p><br/>
<p>  قربانی‌های عدالت را بگذرانید و بر خداوند توکل نمایید.<p><br/>
<p>  بسیاری می‌گویند، کیست که به ما احسان نماید؟ ای خداوند نور چهرهٔ خویش را بر ما برافراز.<p><br/>
<p>  شادمانی در دل من پدید آورده‌ای، بیشتر از وقتی که غّله و شیرهٔ ایشان افزون گردید.<p><br/>
<p>  بسلامتی می‌خسبم و به خواب هم می‌روم زیرا که تو فقط ای خداوند مرا در اطمینان ساکن می‌سازی.<p><br/>
<p>  [رای سالار مغنیان برذوات نفخه. مزمور داود] ای خداوند، به سخنان من گوش بده! در تفکر من تأمل فرما!<p><br/>
<p>  ای پادشاه و خدای من، به آواز فریادم توجه کن زیرا که نزد تو دعا می‌کنم.<p><br/>
<p>  ای خداوند صبحگاهان آواز مرا خواهی شنید؛ بامدادان [دعای خود را] نزد تو آراسته می‌کنم و انتظار می‌کشم.<p><br/>
<p>  زیرا تو خدایی نیستی که به شرارت راغب باشی، و گناهکار نزد تو ساکن نخواهد شد.<p><br/>
<p>  متکبّران در نظر تو نخواهند ایستاد. از همهٔٔ بطالتکنندگان نفرت می‌کنی.<p><br/>
<p>  دروغ‌گویان را هلاک خواهی ساخت. خداوند شخص خونی و حیلهگر را مکروه می‌دارد.<p><br/>
<p>  و امّا من از کثرت رحمت تو به خانه‌ات داخل خواهم شد، و از ترس تو بسوی هیکل قدس تو عبادت خواهم نمود.<p><br/>
<p>  ای خداوند، به‌سبب دشمنانم مرا به عدالت خود هدایت نما و راه خود را پیش روی من راست گردان.<p><br/>
<p>  زیرا در زبان ایشان راستی نیست؛ باطن ایشان محض شرارت است؛ گلوی ایشان قبر گشاده است و زبانهای خود را جلا می‌دهند.<p><br/>
<p>  ای خدا، ایشان را ملزم ساز تا به‌سبب مشورتهای خود بیفتند، و به کثرت خطایای ایشان، ایشان را دور انداز زیرا که بر تو فتنه کرده‌اند،<p><br/>
<p>  و همهٔ متوکّلانت شادی خواهند کرد و تا به ابد ترنّم خواهند نمود. زیرا که ملجاء ایشان تو هستی و آنانی که اسم تو را دوست می‌دارند، در تو وجد خواهند نمود.<p><br/>
<p>  زیرا تو ای خداوند مرد عادل را برکت خواهی داد، او را به رضامندی مثل سپر احاطه خواهی نمود.<p><br/>
<p>  [برای سالار مغنیان برذوات اوتار برثمانی. مزمور داود] ای خداوند، مرا در غضب خود توبیخ منما و مرا در خشم خویش تأدیب مکن!<p><br/>
<p>  ای خداوند، بر من کرم فرما زیرا که پژمرده‌ام! ای خداوند، مرا شفا ده زیرا که استخوانهایم مضطرب است،<p><br/>
<p>  و جان من بشدت پریشان است. پس تو ای خداوند، تا به کی؟<p><br/>
<p>  ای خداوند، رجوع کن و جانم را خلاصی ده! به رحمت خویش مرا نجات بخش!<p><br/>
<p>  زیرا که در موت ذکر تو نمی‌باشد! در هاویه کیست که تو را حمد گوید؟<p><br/>
<p>  از نالهٔ خود وامانده‌ام! تمامی شب تختخواب خود را غرق می‌کنم، و بستر خویش را به اشکها تر می‌سازم!<p><br/>
<p>  چشم من از غصه کاهیده شد و به‌سبب همهٔٔ دشمنانم تار گردید.<p><br/>
<p>  ای همهٔٔ بدکاران از من دور شوید، زیرا خداوند آواز گریهٔٔ مرا شنیده است!<p><br/>
<p>  خداوند استغاثهٔ مرا شنیده است. خداوند دعای مرا اجابت خواهد نمود.<p><br/>
<p>  همهٔٔ دشمنانم به شدت خجل و پریشان خواهند شد. روبرگردانیده، ناگهان خجل خواهند گردید.<p><br/>
<p> [سرود داود که آن را برای خداوند سرایید به‌سبب سخنان کُوش بنیامینی]   ای یهوه خدای من، در تو پناه می‌برم. از همهٔٔ تعاقب کنندگانم مرا نجات ده و برهان.<p><br/>
<p>  مبادا او مثل شیر جان مرا بدرد، و خرد سازد و نجات‌دهنده‌ای نباشد.<p><br/>
<p>  ای یهوه خدای من اگر این را کردم و اگر در دست من ظلمی پیدا شد،<p><br/>
<p>  اگر به خیراندیش خود بدی کردم و بی‌سبب دشمن خود را تاراج نمودم،<p><br/>
<p>  پس دشمنْ جانم را تعاقب کند، و آن را گرفتار سازد، و حیات مرا به زمین پایمال کند، و جلالم را در خاک ساکن سازد. سلاه.<p><br/>
<p>  ای خداوند در غضب خود برخیز، به‌سبب قهر دشمنانم بلند شو و برای من بیدار شو! ای که داوری را امر فرموده‌ای!<p><br/>
<p>  و مجمع امّت‌ها گرداگرد تو بیایند. و بر فوق ایشان به مقام اعلی رجوع فرما.<p><br/>
<p>  خداوند امّت‌ها را داوری خواهد نمود. ای خداوند، موافق عدالتم و کمالی که در من است مرا داد بده!<p><br/>
<p>  بدیِ شریران نابود شود و عادل را پایدار کن زیرا امتحان‌کنندهٔ دلها و قلوب، خدای عادل است.<p><br/>
<p>  سپر من بر خدا می‌باشد که راست دلان را نجات‌دهنده است.<p><br/>
<p>  خدا داور عادل است و هر روزه خدا خشمناک می‌شود.<p><br/>
<p>  اگر بازگشت نکند شمشیر خود را تیز خواهد کرد؛ کمان خود را کشیده و آماده کرده است.<p><br/>
<p>  و برای او آلات موت را مهیا ساخته و تیرهای خویش را شعله‌ور گردانیده است.<p><br/>
<p>  اینک به بطالت آبستن شده، و به ظلم حامله گردیده، دروغ را زاییده است.<p><br/>
<p>  حفره‌ای کند و آن را گود نمود، و در چاهی که ساخت خود بیفتاد.<p><br/>
<p>  ظلم او برسرش خواهد برگشت و ستم او بر فرقش فرود خواهد آمد.<p><br/>
<p>  خداوند را برحسب عدالتش حمد خواهم گفت و اسم خداوند تعالی را تسبیح خواهم خواند.<p><br/>
<p> [برای سالار مغنیان بر جتّیت. مزمور داود]   ای یهوه خداوند ما، چه مجید است نام تو در تمامی زمین، که جلال خود را فوق آسمانها گذارده‌ای!<p><br/>
<p>  از زبان کودکان و شیرخوارگان به‌سبب خصمانت قوّت را بنا نهادی تا دشمن و انتقام گیرنده را ساکت گردانی.<p><br/>
<p>  چون به آسمان تو نگاه کنم که صنعت انگشته‌ای توست، و به ماه و ستارگانی که تو آفریده‌ای،<p><br/>
<p>  پس انسان چیست که او را به یاد آوری، و بنی‌آدم که از او تفقد نمایی؟<p><br/>
<p>  او را از فرشتگان اندکی کمتر ساختی و تاج جلال و اکرام را بر سر او گذاردی.<p><br/>
<p>  او را بر کارهای دست خودت مسلط نمودی، و  همه‌چیز را زیر پای وی نهادی،<p><br/>
<p>  گوسفندان و گاوان جمیعاً، و بهایم صحرا را نیز؛<p><br/>
<p>  مرغان هوا و ماهیان دریا را، و هر چه بر راه‌های آبها سیر می‌کند.<p><br/>
<p>  ای یهوه خداوند ما، چه مجید است نام تو در تمامیِ زمین!<p><br/>
<p> [برای سالار مغنیان بر موت لبین. مزمور داود]   خداوند را به‌ تمامی دل‌ حمد خواهم گفت‌؛ جمیع‌ عجایب‌ تو را بیان‌ خواهم كرد. <p><br/>
<p>  در تو شادی و وجد خواهم نمود؛ نام تو را ای متعال خواهم سرایید.<p><br/>
<p>  چون دشمنانم به عقب بازگردند، آنگاه لغزیده، از حضور تو هلاک خواهند شد.<p><br/>
<p>  زیرا انصاف و داوریِ من کردی. داورِ عادل بر مسند نشسته‌ای.<p><br/>
<p>  امّت‌ها را توبیخ نموده‌ای و شریران را هلاک ساخته، نام ایشان را محو کرده‌ای تا ابدالآباد.<p><br/>
<p>  و امّا دشمنان نیست شده خرابه‌های ابدی گردیده‌اند؛ و شهرها را ویران ساخته‌ای، حتی ذکر آنها نابود گردید.<p><br/>
<p>  لیکن خداوند نشسته است تا ابدالآباد، و تخت خویش را برای داوری برپا داشته است؛<p><br/>
<p>  و او ربع مسکون را به عدالت داوری خواهد کرد، و امّت‌ها را به راستی داد خواهد داد.<p><br/>
<p>  و خداوند قلعهٔ بلند برای کوفته‌شدگان خواهد بود، قلعهٔ بلند در زمانهای تنگی.<p><br/>
<p>  و آنانی که نام تو را می‌شناسند، بر تو توکل خواهند داشت، زیرا ای خداوند تو طالبان خود را هرگز ترک نکرده‌ای.<p><br/>
<p>  خداوند را که بر صهیون نشسته است بسرایید؛ کارهای او را در میان قومها اعلان نمایید،<p><br/>
<p>  زیرا او که انتقام گیرندهٔ خون است، ایشان را به یاد آورده، و فریاد مساکین را فراموش نکرده است.<p><br/>
<p>  ای خداوند بر من کرم فرموده، به ظلمی که از خصمان خود می‌کشم نظر افکن! ای که برافرازندهٔ من از درهای موت هستی!<p><br/>
<p>  تا همهٔٔ تسبیحات تو را بیان کنم در دروازه‌های دختر صهیون. در نجات تو شادی خواهم نمود.<p><br/>
<p>  امّت‌ها به چاهی که کنده بودند خود افتادند؛ در دامی که نهفته بودند پای ایشان گرفتار شد.<p><br/>
<p>  خداوند ْ خود را شناسانیده است و داوری کرده، و شریر از کار دست خود به دام گرفتار گردیده است. هجایون سلاه.<p><br/>
<p>  شریران به هاویه خواهند برگشت و جمیع امّت‌هایی که خدا را فراموش می‌کنند،<p><br/>
<p>  زیرا مسکین همیشه فراموش نخواهد شد؛ امید حلیمان تا به ابد ضایع نخواهد بود.<p><br/>
<p>  برخیز ای خداوند تا انسان غالب نیاید. بر امّت‌ها به حضور تو داوری خواهد شد.<p><br/>
<p>  ای خداوند ترس را بر ایشان مستولی گردان، تا امّت‌ها بدانند که انسانند. سلاه.<p><br/>
<p>  ای خداوند چرا دور ایستاده‌ای و خود را در وقت‌های تنگی پنهان می‌کنی؟<p><br/>
<p>  از تکبّر شریران، فقیر سوخته می‌شود؛ در مشورتهایی که اندیشیده‌اند، گرفتار می‌شوند.<p><br/>
<p>  زیرا که شریر به شهوات نفس خود فخر می‌کند، و آنکه می‌رباید شکر می‌گوید و خداوند را اهانت می‌کند.<p><br/>
<p>  شریر در غرور خود می‌گوید، بازخواست نخواهد کرد. همهٔٔ فکرهای او اینست که خدایی نیست.<p><br/>
<p>  راه‌های او همیشه استوار است. احکام تو از او بلند و بعید است. همهٔٔ دشمنان خود را به هیچ می‌شمارد.<p><br/>
<p>  در دل خود گفته است، هرگز جنبش نخواهم خورد، و دُور به دُور بدی را نخواهم دید.<p><br/>
<p>  دهان او از لعنت و مکر و ظلم پر است؛ زیر زبانش مشقّت و گناه است؛<p><br/>
<p>  در کمینهای دهات می‌نشیند؛ در جایهای مخفی بی‌گناه را می‌کشد؛ چشمانش برای مسکینان مراقب است؛<p><br/>
<p>  در جای مخفی مثل شیر در بیشهٔ خود کمین می‌کند؛ بجهت گرفتن مسکین کمین می‌کند؛ فقیر را به دام خود کشیده، گرفتار می‌سازد.<p><br/>
<p>  پس کوفته و زبون می‌شود؛ و مساکین در زیر جباران او میافتند.<p><br/>
<p>  در دل خود گفت، خدا فراموش کرده است؛ روی خود را پوشانیده و هرگز نخواهد دید.<p><br/>
<p>  ای خداوند برخیز! ای خدا دست خود را برافراز و مسکینان را فراموش مکن!<p><br/>
<p>  چرا شریر خدا را اهانت کرده، در دل خود می‌گوید، تو بازخواست نخواهی کرد؟<p><br/>
<p>  البته دیده‌ای زیرا که تو بر مشقّت و غم می‌نگری، تا به دست خود مکافات برسانی. مسکین امر خویش را به تو تسلیم کرده است. مددکار یتیمان تو هستی.<p><br/>
<p>  بازوی گناهکار را بشکن. و امّا شریر را از شرارت او بازخواست کن تا آن را نیابی.<p><br/>
<p>  خداوند پادشاه است تا ابدالآباد. امّت‌ها از زمین او هلاک خواهند شد.<p><br/>
<p>  ای خداوند مسألت مسکینان را اجابت کرده‌ای، دل ایشان را استوار نموده‌ای و گوش خود را فراگرفته‌ای،<p><br/>
<p>  تا یتیمان و کوفته‌شدگان را دادرسی کنی. انسانی که از زمین است، دیگر نترساند.<p><br/>
<p> [رای سالار مغنیان. مزمور داود]   بر خداوند توکل می‌دارم. چرا به جانم می‌گویید، مثل مرغ به کوه خود بگریزید؟<p><br/>
<p>  زیرا اینک، شریران کمان را می‌کشند و تیر را به زه نهاده‌اند، تا بر راست‌دلان در تاریکی بیندازند.<p><br/>
<p>  زیرا که ارکان منهدم می‌شوند و مرد عادل چه کند؟<p><br/>
<p>  خداوند در هیکل قدس خود است و کرسی خداوند در آسمان. چشمان او می‌نگرد، پلکهای وی بنی‌آدم را می‌آزماید.<p><br/>
<p>  خداوند مرد عادل را امتحان می‌کند؛ و امّا از شریر و ظلم‌دوست، جان او نفرت می‌دارد.<p><br/>
<p>  بر شریر دامها و آتش و کبریت خواهد بارانید، و باد سموم حصهٔ پیالهٔ ایشان خواهد بود.<p><br/>
<p>  زیرا خداوند عادل است و عدالت را دوست می‌دارد، و راستان روی او را خواهند دید.<p><br/>
<p> [برای سالار مغنیان بر ثمانی. مزمور داود]   ای خداوند نجات بده زیرا که مرد مقدّس نابود شده است و امناء از میان بنی‌آدم نایاب گردیده‌اند!<p><br/>
<p>  همه به یکدیگر دروغ می‌گویند؛ به لبهای چاپلوس و دل منافق سخن می‌رانند.<p><br/>
<p>  خداوند همهٔٔ لبهای چاپلوس را منقطع خواهد ساخت، و هر زبانی را که سخنان تکبرآمیز بگوید،<p><br/>
<p>  که می‌گویند، به زبان خویش غالب می‌آییم. لبهای ما با ما است. کیست که بر ما خداوند باشد؟<p><br/>
<p>  خداوند می‌گوید، به‌سبب غارت مسکینان و نالهٔ فقیران، الآن برمی‌خیزم و او را در نجاتی که برای آن آه می‌کشد، برپا خواهم داشت.<p><br/>
<p>  کلام خداوند کلام طاهر است، نقرهٔ مصفای در قالِ زمین که هفت مرتبه پاک شده است.<p><br/>
<p>  تو ای خداوند ایشان را محافظت خواهی نمود؛ از این طبقه و تا ابدالآباد محافظت خواهی فرمود.<p><br/>
<p>  شریران به هر جانب می‌خرامند، وقتی که خباثت در بنی‌آدم بلند می‌شود.<p><br/>
<p> [برای سالار مغنیان. مزمور داود]   ای خداوند تا به کی همیشه مرا فراموش می‌کنی؟ تا به کی روی خود را از من خواهی پوشید؟<p><br/>
<p>  تا به کی در نفس خود مشورت بکنم و در دلم هرروزه غم خواهد بود؟ تا به کی دشمنم بر من سرافراشته شود؟<p><br/>
<p>  ای یهوه خدای من نظر کرده، مرا مستجاب فرما! چشمانم را روشن کن مبادا به خواب موت بخسبم.<p><br/>
<p>  مبادا دشمنم گوید بر او غالب آمدم و مخالفانم از پریشانی‌ام شادی نمایند.<p><br/>
<p>  و امّا من به رحمت تو توکل می‌دارم؛ دل من در نجات تو شادی خواهد کرد.<p><br/>
<p>  برای خداوند سرود خواهم خواند زیرا که به من احسان نموده است.<p><br/>
<p> [برای سالار مغنیان. مزمور داود]   احمق در دل خود می‌گوید که خدایی نیست. کارهای خود را فاسد و مکروه ساخته‌اند و نیکوکاری نیست.<p><br/>
<p>  خداوند از آسمان بربنی‌آدم نظر انداخت تا ببیند که آیا فهیم و طالب خدایی هست.<p><br/>
<p>  همه روگردانیده، با هم فاسد شده‌اند. نیکوکاری نیست یکی هم نی.<p><br/>
<p>  آیا همهٔٔ گناهکاران بی‌معرفت هستند که قوم مرا می‌خورند، چنانکه نان می‌خورند، و خداوند را نمی‌خوانند؟<p><br/>
<p>  آنگاه ترس بر ایشان مستولی شد، زیرا خدا در طبقهٔ عادلان است.<p><br/>
<p>  مشورت مسکین را خجل می‌سازید چونکه خداوند ملجای اوست.<p><br/>
<p>  کاش که نجات اسرائیل از صهیون ظاهر می‌شد! چون خداوند اسیریِ قوم خویش را برگردانَدْ، یعقوب وجد خواهد نمود و اسرائیل شادمان خواهد گردید.<p><br/>
<p> [مزمور داود]   ای خداوند کیست که در خیمهٔٔ تو فرود آید؟ و کیست که در کوه مقدّس تو ساکن گردد؟<p><br/>
<p>  آنکه بی‌عیب سالک باشد و عدالت را به جا آورد، و در دل خویش راستگو باشد؛<p><br/>
<p>  که به زبان خود غیبت ننماید؛ و به همسایهٔٔ خود بدی نکند و دربارهٔٔ اقارب خویش مذمت را قبول ننماید؛<p><br/>
<p>  که در نظر خود حقیر و خوار است و آنانی را که از خداوند می‌ترسند مکرم می‌دارد؛ و قسم به ضرر خود می‌خورد و تغییر نمی‌دهد.<p><br/>
<p>  نقرهٔ خود را به سود نمی‌دهد و رشوه بر بی‌گناه نمی‌گیرد. آنکه این را به جا آوَرَد، تا ابدالآباد جنبش نخواهد خورد.<p><br/>
<p> [مکتوم داود]   ای خدا مرا محافظت فرما، زیرا برتو توکل می‌دارم.<p><br/>
<p>  خداوند را گفتم، تو خداوند من هستی. نیکویی من نیست غیر از تو.<p><br/>
<p>  و امّا مقدّسانی که در زمین‌اند و فاضلان، تمامی خوشی من در ایشان است.<p><br/>
<p>  دردهای آنانی که عقب [خدای] دیگر می‌شتابند، بسیار خواهد شد. هدایای خونی ایشان را نخواهم ریخت، بلکه نام ایشان را به زبانم نخواهم آورد.<p><br/>
<p>  خداوند نصیبِ قسمت و کاسهٔ من است. تو قرعهٔ مرا نگاه می‌داری.<p><br/>
<p>  خِطّه‌های من به جایهای خوش افتاد. میراث بَهیّ به من رسیده است.<p><br/>
<p>  خداوند را که مرا نصیحت نمود، متبارک می‌خوانم. شبانگاه نیز قلبم مرا تنبیه می‌کند.<p><br/>
<p>  خداوند را همیشه پیش روی خود می‌دارم. چونکه به دست راست من است، جنبش نخواهم خورد.<p><br/>
<p>  از این رو دلم شادی می‌کند و جلالم به وجد می‌آید؛ جسدم نیز در اطمینان ساکن خواهد شد.<p><br/>
<p>  زیرا جانم را در عالم اموات ترک نخواهی کرد، و قدوس خود را نخواهی گذاشت که فساد را بیند.<p><br/>
<p>  طریق حیات را به من خواهی آموخت. به حضور تو کمال خوشی است و به دست راست تو لذت‌ها تا ابدالآباد!<p><br/>
<p> [صلات داود]   ای خداوند، عدالت را بشنو و به فریاد من توجه فرما! و دعای مرا که از لب بی‌ریا می‌آید، گوش بگیر!<p><br/>
<p>  داد من از حضور تو صادر شود؛ چشمان تو راستی را ببیند.<p><br/>
<p>  دل مرا آزموده‌ای، شبانگاه از آن تفقد کرده‌ای. مرا قال گذاشته‌ای و هیچ نیافته‌ای، زیرا عزیمت کردم که زبانم تجاوز نکند.<p><br/>
<p>  و امّا کارهای آدمیان به کلام لبهای تو؛ خود را از راه‌های ظالم نگاه داشتم<p><br/>
<p>  . قدمهایم به آثار تو قائم است، پس پایهایم نخواهد لغزید.<p><br/>
<p>  ای خدا تو را خوانده‌ام زیرا که مرا اجابت خواهی نمود. گوش خود را به من فراگیر و سخن مرا بشنو.<p><br/>
<p>  رحمتهای خود را امتیاز ده، ای که متوکلان خویش را به دست راست خود از مخالفان ایشان می‌رهانی.<p><br/>
<p>  مرا مثل مردمک چشم نگاه دار؛ مرا زیر سایهٔ بال خود پنهان کن،<p><br/>
<p>  از روی شریرانی که مرا خراب می‌سازند، از دشمنان جانم که مرا احاطه می‌کنند.<p><br/>
<p>  دل فربهٔ خود را بسته‌اند. به زبان خویش سخنان تکبرآمیز می‌گویند.<p><br/>
<p>  الآن قدمهای ما را احاطه کرده‌اند، و چشمان خود را دوخته‌اند تا ما را به زمین بیندازند.<p><br/>
<p>  مَثَل او مَثَل شیری است که در دریدن حریص باشد، و مَثَل شیر ژیان که در بیشهٔ خود در کمین است.<p><br/>
<p>  ای خداوند برخیز و پیش روی وی درآمده، او را بینداز و جانم را از شریر به شمشیر خود برهان،<p><br/>
<p>  از آدمیان، ای خداوند، به دست خویش، از اهل جهان که نصیب ایشان در زندگانی است که شکم ایشان را به ذخایر خود پرساخته‌ای و از اولاد سیر شده، زیادی مال خود را برای اطفال خویش ترک می‌کنند.<p><br/>
<p>  و امّا من روی تو را در عدالت خواهم دید، و چون بیدار شوم، از صورت تو سیر خواهم شد.<p><br/>
<p> [برای سالار مغنیان، مزمور داود بندهٔٔ خداوند که کلام این سرود را به خداوند گفت، در روزی که خداوند او را از دست همهٔٔ دشمنانش و از دست شاؤل رهایی داد. پس گفت،]   ای خداوند ! ای قوّت من! تو را محبّت می‌نمایم.<p><br/>
<p>  خداوند صخرهٔ من است و ملجا و نجات‌دهندهٔٔ من. خدایم صخرهٔ من است که در او پناه می‌برم. سپر من و شاخ نجاتم و قلعهٔ بلند من.<p><br/>
<p>  خداوند را که سزاوار کل حمد است، خواهم خواند. پس، از دشمنانم رهایی خواهم یافت.<p><br/>
<p>  رَسَنهای موت مرا احاطه کرده، و سیلابهای شرارت مرا ترسانیده بود.<p><br/>
<p>  رَسَنهای گور دور مرا گرفته بود و دامهای موت پیش روی من درآمده.<p><br/>
<p>  در تنگی خود خداوند را خواندم و نزد خدای خویش استغاثه نمودم. او آواز مرا از هیکل خود شنید و استغاثهٔ من به حضورش به گوش وی رسید.<p><br/>
<p>  زمین متزلزل و مرتعش شده، اساس کوه‌ها بلرزید و متزلزل گردید چونکه خشم او افروخته شد.<p><br/>
<p>  دُخان از بینی او برآمد و نار از دهانش ملتهب گشت و آتشها از آن افروخته گردید.<p><br/>
<p>  آسمان را خم کرده، نزول فرمود و زیر پای وی تاریکی غلیظ می‌بود.<p><br/>
<p>  برکروبی سوار شده، پرواز نمود و بر بالهای باد طیران کرد.<p><br/>
<p>  تاریکی را پردهٔ خود و خیمه‌ای گرداگرد خویش بساخت، تاریکی آبها و ابرهای متراکم را.<p><br/>
<p>  از تابشِ پیش روی وی ابرهایش می‌شتافتند، تگرگ و آتشهای افروخته.<p><br/>
<p>  و خداوند از آسمان رعد کرده، حضرت اعلی آواز خود را بداد، تگرگ و آتشهای افروخته را.<p><br/>
<p>  پس تیرهای خود را فرستاده، ایشان را پراکنده ساخت، و برقها بینداخت و ایشان را پریشان نمود.<p><br/>
<p>  آنگاه عمق‌های آب ظاهر شد و اساس ربع مسکون مکشوف گردید، از تنبیه تو ای خداوند، از نَفْخِهٔ باد بینی تو!<p><br/>
<p>  پس، از اعلیٰ فرستاده، مرا برگرفت و از آبهای بسیار بیرون کشید.<p><br/>
<p>  و مرا از دشمنان زورآورم رهایی داد و از خصمانم، زیرا که از من تواناتر بودند.<p><br/>
<p>  در روز بلای من پیش رویم درآمدند، لیکن خداوند تکیه‌گاه من بود.<p><br/>
<p>  و مرا بجای وسیع بیرون آورد؛ مرا نجات داد زیرا که در من رغبت می‌داشت.<p><br/>
<p>  خداوند موافق عدالتم مرا جزا داد و به حسب طهارت دستم مرا مکافات رسانید.<p><br/>
<p>  زیرا که راه‌های خداوند را نگاه داشته، و به خدای خویش عصیان نورزیده‌ام،<p><br/>
<p>  و جمیع احکام او پیش روی من بوده است و فرائض او را از خود دور نکرده‌ام،<p><br/>
<p>  و نزد او بی‌عیب بوده‌ام و خویشتن را از گناه خود نگاه داشته‌ام.<p><br/>
<p>  پس خداوند مرا موافق عدالتم پاداش داده است و به حسب طهارت دستم در نظر وی.<p><br/>
<p>  خویشتن را با رحیم، رحیم می‌نمایی، و با مرد کامل، خود را کامل می‌نمایی.<p><br/>
<p>  خویشتن را با طاهر، طاهر می‌نمایی و با مکار، به مکر رفتار می‌کنی.<p><br/>
<p>  زیرا قوم مظلوم را خواهی رهانید و چشمان متکبران را به زیر خواهی انداخت.<p><br/>
<p>  زیرا که تو چراغ مرا خواهی افروخت؛ یهوه خدایم تاریکی مرا روشن خواهد گردانید.<p><br/>
<p>  زیرا به مدد تو بر فوجها حمله می‌برم و به خدای خود از حصارها برمی‌جهم.<p><br/>
<p>  و امّا خدا، طریق او کامل است و کلام خداوند مُصَفیٰ. او برای همهٔٔ متوکلان خود سپر است؛<p><br/>
<p>  زیرا کیست خدا غیر از یهوه؟ و کیست صخرهای غیر از خدای ما؟<p><br/>
<p>  خدایی که کمر مرا به قوّت بسته و راه‌های مرا کامل گردانیده است.<p><br/>
<p>  پایهای مرا مثل آهو ساخته و مرا به مُقامهای اعلای من برپا داشته است.<p><br/>
<p>  دستهای مرا برای جنگ تعلیم داده است، که کمان برنجین به بازویمن خم شد.<p><br/>
<p>  سپر نجات خود را به من داده‌ای. دست راستت عمود من شده و مهربانی تو مرا بزرگ ساخته است.<p><br/>
<p>  قدمهایم را زیرم وسعت دادی که پایهای من نلغزید.<p><br/>
<p>  دشمنان خود را تعاقب نموده، بدیشان خواهم رسید و تا تلف نشوند بر نخواهم گشت.<p><br/>
<p>  ایشان را فرو خواهم کوفت که نتوانند برخاست و زیر پاهای من خواهند افتاد.<p><br/>
<p>  زیرا کمر مرا برای جنگ به قوّت بستهای و مخالفانم را زیر پایم انداخته‌ای.<p><br/>
<p>  گردنهای دشمنانم را به من تسلیم کرده‌ای تا خصمان خود را نابود بسازم.<p><br/>
<p>  فریاد برآوردند امّا رهاننده‌ای نبود؛ نزد خداوند، ولی ایشان را اجابت نکرد.<p><br/>
<p>  ایشان را چون غبار پیش باد ساییده‌ام؛ مثل گِلِ کوچه‌ها ایشان را دور ریختهام.<p><br/>
<p>  مرا از منازعه قوم رهانیده، سر امّت‌ها ساخته‌ای. قومی را که نشناخته بودم، مرا خدمت می‌نمایند.<p><br/>
<p>  به مجرد شنیدن، مرا اطاعت خواهند کرد؛ فرزندان غربا نزد من تذلّل خواهند نمود.<p><br/>
<p>  فرزندان غربا پژمرده می‌شوند و در قلعه‌های خود خواهند لرزید.<p><br/>
<p>  خداوند زنده است و صخرهٔ من متبارک باد، و خدای نجات من متعال!<p><br/>
<p>  خدایی که برای من انتقام می‌گیرد و قومها را زیر من مغلوب می‌سازد.<p><br/>
<p>  مرا از دشمنانم رهانیده، برخصمانم بلند کرده‌ای و از مرد ظالم مرا خلاصی داده‌ای!<p><br/>
<p>  لهذا ای خداوند تو را در میان امّت‌ها حمد خواهم گفت و به نام تو سرود خواهم خواند،<p><br/>
<p>  که نجات عظیمی به پادشاه خود داده و به مسیح خویش رحمت نموده است. یعنی به داودو ذُرّیَت او تا ابدالآباد.<p><br/>
<p> [برای سالار مغنیان. مزمور داود]   آسمانْ جلال خدا را بیان می‌کند و فلکْ از عمل دستهایش خبر می‌دهد.<p><br/>
<p>  روز سخن می‌راند تا روز و شب معرفت را اعلان می‌کند تا شب.<p><br/>
<p>  سخن نیست و کلامی نی و آواز آنها شنیده نمی‌شود.<p><br/>
<p>  قانون آنها در تمام جهان بیرون رفت و بیان آنها تا اقصای ربع مسکون.<p><br/>
<p>  خیمه‌ای برای آفتاب در آنها قرار داد؛ و او مثل داماد از حجلهٔ خود بیرون می‌آید و مثل پهلوان از دویدن در میدان شادی می‌کند.<p><br/>
<p>  خروجش از کرانهٔ آسمان است و مدارش تا به کرانهٔ دیگر؛ و هیچ چیز از حرارتش مستور نیست.<p><br/>
<p>  شریعت خداوند کامل است و جان را برمی‌گرداند؛ شهادات خداوند امین است و جاهل را حکیم می‌گرداند.<p><br/>
<p>  فرایض خداوند راست است و دل را شاد می‌سازد. امر خداوند پاک است و چشم را روشن می‌کند.<p><br/>
<p>  ترس خداوند طاهر است و ثابت تا ابدالآباد. احکام خداوند حق و تماماً عدل است.<p><br/>
<p>  از طلا مرغوبتر و از زرِ خالصِ بسیار. از شهد شیرینتر و از قطراتِ شانهٔ عسل.<p><br/>
<p>  بندهٔٔ تو نیز از آنها متنبه می‌شود، و در حفظ آنها ثواب عظیمی است.<p><br/>
<p>  کیست که سهوهای خود را بداند؟ مرا از خطایای مخفیام طاهر ساز.<p><br/>
<p>  بنده‌ات را نیز از اعمال متکبرانه باز دار تا بر من مسلط نشود؛ آنگاه بی‌عیب و از گناه عظیم مبرا خواهم بود.<p><br/>
<p>  سخنان زبانم و تفکر دلم منظور نظر تو باشد،ای خداوند که صخرهٔ من و نجات‌دهندهٔٔ من هستی!<p><br/>
<p> [برای سالار مغنیان. مزمور داود]    خداوند تو را در روز تنگی مستجاب فرماید. نام خدای یعقوب تو را سرافراز نماید.<p><br/>
<p>  نصرت برای تو از قدس خود بفرستد و تو را از صهیون تأیید نماید.<p><br/>
<p>  جمیع هدایای تو را به یاد آورد و قربانی‌های سوختنی تو را قبول فرماید. سلاه.<p><br/>
<p>  موافق دل تو به تو عطا فرماید و همهٔٔ مشورتهای تو را به انجام رساند.<p><br/>
<p>  به نجات تو خواهیم سرایید و به نام خدای خود، عَلَم خود را خواهیم افراشت. خداوند تمامی مسألت تو را به انجام خواهد رسانید.<p><br/>
<p>  الآن دانسته‌ام که خداوند مسیح خود را می‌رهاند. از فلک قدس خود او را اجابت خواهد نمود، به قوّت نجات‌بخش دست راست خویش.<p><br/>
<p>  اینان ارابه‌ها را و آنان اسبها را، امّا ما نام یهوه خدای خود را ذکر خواهیم نمود.<p><br/>
<p>  ایشان خم شده، افتاده‌اند و امّا ما برخاسته، ایستاده‌ایم.<p><br/>
<p>  ای خداوند نجات بده! پادشاه در روزی که بخوانیم، ما را مستجاب فرماید.<p><br/>
<p> [برای سالار مغنیان. مزمور داود.]   ای خداوند در قوّت تو پادشاه شادی می‌کند و در نجات تو چه بسیار به وجد خواهد آمد.<p><br/>
<p>  مراد دل او را به وی بخشیدی و مسألت زبانش را از او دریغ نداشتی. سلاه.<p><br/>
<p>  زیرابه برکات نیکو بر مراد او سبقت جستی. تاجی از زرِ خالص برسر وی نهادی.<p><br/>
<p>  حیات را از تو خواست و آن را به وی دادی، و طول ایام را تا ابدالآباد.<p><br/>
<p>  جلال او به‌سبب نجات تو عظیم شده. اکرام و حشمت را بر او نهاده‌ای.<p><br/>
<p>  زیرا او را مبارک ساخته‌ای تا ابدالآباد. به حضور خود او را بی‌نهایت شادمان گردانیده‌ای.<p><br/>
<p>  زیرا که پادشاه بر خداوند توکل می‌دارد، و به رحمت حضرت اعلیٰ جنبش نخواهد خورد.<p><br/>
<p>  دست تو همهٔٔ دشمنانت را خواهد دریافت. دست راست تو آنانی را که از تو نفرت دارند خواهد دریافت.<p><br/>
<p>  در وقت غضب خود، ایشان را چون تنور آتش خواهی ساخت. خداوند ایشان را در خشم خود خواهد بلعید و آتشْ ایشان را خواهد خورد.<p><br/>
<p>  ثمرهٔٔ ایشان را از زمین هلاک خواهی ساخت و ذریت ایشان را از میان بنی‌آدم.<p><br/>
<p>  زیرا قصد بدی برای تو کردند و مکایدی را اندیشیدند که آن را نتوانستند بجا آوَرْد.<p><br/>
<p>  زیرا که ایشان را روگردان خواهی ساخت. بر زه‌های خود تیرها را به روی ایشان نشان خواهی گرفت.<p><br/>
<p>  ای خداوند در قوّت خود متعال شو. جبروت تو را ترنم و تسبیح خواهیم خواند.<p><br/>
<p> [برای سالار مغنیان بر غزالهٔ صبح. مزمور داود]   ای خدای من، ای خدای من، چرا مرا ترک کرده‌ای و از نجات من و سخنان فریادم دور هستی؟<p><br/>
<p>  ای خدای من، در روز می‌خوانم و مرا اجابت نمی‌کنی، در شب نیز؛ ومرا خاموشی نیست.<p><br/>
<p>  و امّا تو قدوس هستی، ای که بر تسبیحات اسرائیل نشسته‌ای.<p><br/>
<p>  پدران ما بر تو توکل داشتند؛ بر تو توکل داشتند و ایشان را خلاصی دادی؛<p><br/>
<p>  نزد تو فریاد برآوردند و رهایی یافتند؛ بر تو توکل داشتند، پس خجل نشدند.<p><br/>
<p>  و امّا من کِرم هستم و انسان نی؛ عار آدمیان هستم و حقیر شمرده شدهٔ قوم.<p><br/>
<p>  هرکه مرا بیند به من استهزا می‌کند. لبهای خود را باز می‌کنند و سرهای خود را می‌جنبانند [و می‌گویند]،<p><br/>
<p>  بر خداوند توکل کن پس او را خلاصی بدهد. او را برهاند چونکه به وی رغبت می‌دارد.<p><br/>
<p>  زیرا که تو مرا از شکم بیرون آوردی؛ وقتی که بر آغوش مادر خود بودم مرا مطمئن ساختی.<p><br/>
<p>  از رحم بر تو انداخته شدم؛ از شکم مادرم خدای من تو هستی.<p><br/>
<p>  از من دور مباش زیرا تنگی نزدیک است و کسی نیست که مدد کند.<p><br/>
<p>  گاوان نرِ بسیار دور مرا گرفته‌اند؛ زورمندان باشان مرا احاطه کرده‌اند.<p><br/>
<p>  دهان خود را بر من باز کردند، مثل شیر درندهٔ غران.<p><br/>
<p>  مثل آب ریخته شده‌ام و همهٔٔ استخوانهایم از هم گسیخته؛ دلم مثل موم گردیده، در میان احشایم گداخته شده است.<p><br/>
<p>  قوّت من مثل سفال خشک شده و زبانم به کامم چسبیده؛ و مرا به خاک موت نهاده‌ای.<p><br/>
<p>  زیرا سگان دور مرا گرفته‌اند؛ جماعت اشرار مرا احاطه کرده، دستها و پایهای مرا سفتهاند.<p><br/>
<p>  همهٔٔ استخوانهای خود را می‌شمارم. ایشان به من چشم دوخته، می‌نگرند.<p><br/>
<p>  رخت مرا در میان خود تقسیم کردند و بر لباس من قرعه انداختند.<p><br/>
<p>  امّا تو ای خداوند، دور مباش! ای قوّت من، برای نصرت من شتاب کن.<p><br/>
<p>  جان مرا از شمشیر خلاص کن و یگانهٔ مرا از دست سگان.<p><br/>
<p>  مرا از دهان شیر خلاصی ده، ای که از میان شاخهای گاو وحشی مرا اجابت کرده‌ای.<p><br/>
<p>  نام تو را به برادران خود اعلام خواهم کرد؛ در میان جماعت تو را تسبیح خواهم خواند.<p><br/>
<p>  ای ترسندگان خداوند او را حمد گویید؛ تمام ذریت یعقوب او را تمجید نمایید و جمیع ذریت اسرائیل از وی بترسید.<p><br/>
<p>  زیرا مسکنت مسکین را حقیر و خوار نشمرده، و روی خود را از او نپوشانیده است؛ و چون نزد وی فریاد برآورد، او را اجابت فرمود.<p><br/>
<p>  تسبیح من در جماعت بزرگ از تو است. نذرهای خود را به حضور ترسندگانت ادا خواهم نمود.<p><br/>
<p>  حلیمان غذا خورده، سیر خواهند شد؛ و طالبان خداوند او را تسبیح خواهند خواند؛ و دلهای شما زیست خواهد کرد تا ابدالآباد.<p><br/>
<p>  جمیع کرانه‌های زمین متذکر شده، بسوی خداوند بازگشت خواهند نمود؛ و همهٔٔ قبایل امّت‌ها به حضور تو سجده خواهند کرد.<p><br/>
<p>  زیرا سلطنت از آن خداوند است و او بر امّت‌ها مسلط است.<p><br/>
<p>  همهٔ متموّلان زمین غذا خورده، سجده خواهند کرد؛ و به حضور وی هر که به خاک فرو می‌رود رکوع خواهد نمود؛ و کسی جان خود را زنده نخواهد ساخت.<p><br/>
<p>  ذریتی او را عبادت خواهند کرد و دربارهٔٔ خداوند طبقهٔ بعد را اِخبار خواهند نمود.<p><br/>
<p>  ایشان خواهند آمد و از عدالت او خبر خواهند داد قومی را که متولد خواهند شد، که او این کار کرده است.<p><br/>
<p> [مزمور داود]    خداوند شبان من است؛ محتاج به هیچ چیز نخواهم بود.<p><br/>
<p>  در مرتعهای سبز مرا می‌خواباند. نزد آبهای راحت مرا رهبری می‌کند.<p><br/>
<p>  جان مرا برمی‌گرداند و به خاطر نام خود به راه‌های عدالت هدایتم می‌نماید.<p><br/>
<p>  چون در وادی سایهٔ موت نیز راه روم از بدی نخواهم ترسید زیرا تو با من هستی؛ عصا و چوبدستی تو مرا تسلی خواهد داد.<p><br/>
<p>  سفرهای برای من به حضور دشمنانم می‌گسترانی. سر مرا به روغن تدهین کرده‌ای و کاسهام لبریز شده است.<p><br/>
<p>  هرآینه نیکویی و رحمت تمام ایام عمرم در پی من خواهد بود و در خانهٔ خداوند ساکن خواهم بود تا ابدالآباد.<p><br/>
<p> [مزمور داود]   زمین و پُری آن از آن خداوند است، ربعمسکون و ساکنان آن.<p><br/>
<p>  زیرا که او اساس آن را بر دریاها نهاد و آن را بر نهرها ثابت گردانید.<p><br/>
<p>  کیست که به کوه خداوند برآید؟ و کیست که به مکان قدس او ساکن شود؟<p><br/>
<p>  او که پاک دست و صافدل باشد، که جان خود را به بطالت ندهد و قسم دروغ نخورد.<p><br/>
<p>  او برکت را از خداوند خواهد یافت، و عدالت را از خدای نجات خود.<p><br/>
<p>  این است طبقهٔ طالبان او، طالبان روی تو ای [خدای] یعقوب. سِلاه.<p><br/>
<p>  ای دروازه‌ها سرهای خود را برافرازید! ای درهای ابدی برافراشته شوید تا پادشاه جلالداخل شود!<p><br/>
<p>  این پادشاه جلال کیست؟ خداوند قدیر و جبار، خداوند که در جنگ جبار است!<p><br/>
<p>  ای دروازه‌ها، سرهای خود را برافرازید! ای درهای ابدی برافرازید تا پادشاه جلال داخل شود!<p><br/>
<p>  این پادشاه جلال کیست؟ یَهُوَه صَبایوت پادشاه جلال اوست! سلاه.<p><br/>
<p> [مزمور داود]   ای خداوند، بسوی تو جان خود را برمیافرازم. ای خدای من، بر تو توکل می‌دارم؛<p><br/>
<p>  پس مگذار که خجل بشوم و دشمنانم بر من فخر نمایند.<p><br/>
<p>  بلی، هر که انتظار تو می‌کشد خجل نخواهد شد. آنانی که بی‌سبب خیانت می‌کنند خجل خواهند گردید.<p><br/>
<p>  ای خداوند، طریق‌های خود را به من بیاموز و راه‌های خویش را به من تعلیم ده.<p><br/>
<p>  مرا به راستیِ خود سالک گردان و مرا تعلیم ده زیرا تو خدای نجات من هستی. تمامی روز منتظر تو بوده‌ام.<p><br/>
<p>  ای خداوند، احسانات و رحمتهای خود را به یاد آور چونکه آنها از ازل بوده است.<p><br/>
<p>  خطایای جوانی و عصیانم را به یاد میاور. ای خداوند به رحمت خود و به خاطر نیکویی خویش مرا یاد کن.<p><br/>
<p>  خداوند نیکو و عادل است، پس به گناهکاران طریق را خواهد آموخت.<p><br/>
<p>  مسکینان را به انصاف رهبری خواهد کرد و به مسکینان طریق خود را تعلیم خواهد داد.<p><br/>
<p>  همهٔ راه‌های خداوند رحمت و حق است برای آنانی که عهد و شهادات او را نگاه می‌دارند.<p><br/>
<p>  ای خداوند به خاطر اسم خود، گناه مرا بیامرز زیرا که بزرگ است.<p><br/>
<p>  کیست آن آدمی که از خداوند می‌ترسد؟ او را بطریقی که اختیار کرده است خواهد آموخت.<p><br/>
<p>  جان او در نیکویی شب را بسر خواهد برد و ذریت او وارث زمین خواهند شد.<p><br/>
<p>  سرّ خداوند با ترسندگان او است و عهد او تا ایشان را تعلیم دهد.<p><br/>
<p>  چشمان من دائماً بسوی خداوند است زیرا که او پایهای مرا از دام بیرون می‌آورد.<p><br/>
<p>  بر من ملتفت شده، رحمت بفرما زیرا که منفرد و مسکین هستم.<p><br/>
<p>  تنگیهای دل من زیاد شده است. مرا از مشقتهای من بیرون آور.<p><br/>
<p>  بر مسکنت و رنج من نظر افکن و جمیع خطایایم را بیامرز.<p><br/>
<p>  بر دشمنانم نظر کن زیرا که بسیارند و به کینهٔ تلخ به من کینه می‌ورزند.<p><br/>
<p>  جانم را حفظ کن و مرا رهایی ده تا خجل نشوم زیرا بر تو توکل دارم.<p><br/>
<p>  کمال و راستی حافظ من باشند زیرا که منتظر تو هستم.<p><br/>
<p>  ای خدا، اسرائیل را خلاصی ده، از جمیع مشقتهای وی.<p><br/>
<p> [مزمور داود]   ای خداوند، مرا داد بده زیرا که من در کمال خود رفتار نموده‌ام و بر خداوند توکل داشته‌ام، پس نخواهم لغزید.<p><br/>
<p>  ای خداوند مرا امتحان کن و مرا بیازما. باطن و قلب مرا مصفّی گردان.<p><br/>
<p>  زیرا که رحمت تو در مدّ نظر من است و در راستی تو رفتار نموده‌ام؛<p><br/>
<p>  با مردان باطل ننشستهام و با منافقین داخل نخواهم شد.<p><br/>
<p>  از جماعت بدکاران نفرت می‌دارم و با طالحین نخواهم نشست.<p><br/>
<p>  دستهای خود را در صفا می‌شویم. مذبح تو را ای خداوند طواف خواهم نمود،<p><br/>
<p>  تا آواز حمد تو را بشنوانم و عجایب تو را اخبار نمایم.<p><br/>
<p>  ای خداوند محل خانهٔ تو را دوست می‌دارم و مقام سکونت جلال تو را.<p><br/>
<p>  جانم را با گناهکارانجمع مکن و نه حیات مرا با مردمان خونریز،<p><br/>
<p>  که در دستهای ایشان آزار است و دست راست ایشان پر از رشوه است.<p><br/>
<p>  و امّا من در کمال خود سالک می‌باشم. مرا خلاصی ده و بر من رحم فرما.<p><br/>
<p>  پایم در جای هموار ایستاده است. خداوند را در جماعتها متبارک خواهم خواند.<p><br/>
<p> [مزمور داود]   خداوند نور من و نجات من است؛ از کِه بترسم؟ خداوند ملجای جان من است؛ از کِه هراسان شوم؟<p><br/>
<p>  چون شریران بر من نزدیک آمدند تا گوشت مرا بخورند، یعنی خصمان و دشمنانم، ایشان لغزیدند و افتادند.<p><br/>
<p>  اگر لشکری بر من فرود آید، دلم نخواهد ترسید. اگر جنگ بر من برپا شود، در این نیز اطمینان خواهم داشت.<p><br/>
<p>  یک چیز از خداوند خواستم و آن را خواهم طلبید، که تمام ایام عمرم در خانهٔ خداوند ساکن باشم تا جمال خداوند را مشاهده کنم و در هیکل او تفکر نمایم.<p><br/>
<p>  زیرا که در روز بلا مرا در سایبان خود نهفته، در پردهٔ خیمهٔٔ خود، مرا مخفی خواهد داشت و مرا بر صخره بلند خواهد ساخت.<p><br/>
<p>  و الآن سرم بر دشمنانم گرداگردم برافراشته خواهد شد. قربانی‌های شادکامی را در خیمهٔٔ او خواهم گذرانید و برای خداوند سرود و تسبیح خواهم خواند.<p><br/>
<p>  ای خداوند چون به آواز خود می‌خوانم، مرا بشنو و رحمت فرموده، مرا مستجاب فرما.<p><br/>
<p>  دل من به تو می‌گوید [که گفته‌ای]، روی مرا بطلبید.بلی روی تو را ای خداوند خواهم طلبید.<p><br/>
<p>  روی خود را از من مپوشان و بندهٔٔ خود را در خشم برمگردان. تو مددکار من بوده‌ای. ای خدای نجاتم، مرا رد مکن و ترک منما.<p><br/>
<p>  چون پدر و مادرم مرا ترک کنند، آنگاه خداوند مرا برمی‌دارد.<p><br/>
<p>  ای خداوند طریق خود را به من بیاموز و به‌سبب دشمنانم مرا به راه راست هدایت فرما.<p><br/>
<p>  مرا به خواهش خصمانم مسپار، زیرا که شهود کذبه و دمندگان ظلم بر من برخاستهاند.<p><br/>
<p>  اگر باور نمی‌کردم که احسان خداوند را در زمین زندگان ببینم.<p><br/>
<p>  برای خداوند منتظر باش و قویّ شو و دلت را تقویّت خواهد داد. بلی منتظر خداوند باش.<p><br/>
<p> [مزمور داود]   ای خداوند، نزد تو فریاد برمی‌آورم.ای صخرهٔ من، از من خاموش مباش، مبادا اگر از من خاموش شوی، مثل آنانی باشم که به حفره فرو می‌روند.<p><br/>
<p>  آواز تضرع مرا بشنو چون نزد تو استغاثه می‌کنم و دست خود را به محراب قدس تو برمیافرازم.<p><br/>
<p>  مرا با شریران و بدکاران مکش که با همسایگان خود سخن صلح‌آمیز می‌گویند و آزار در دل ایشان است.<p><br/>
<p>  آنها را به حسب کردار ایشان و موافق اعمال زشت ایشان بده آنها را مطابق عمل دست ایشان بده و رفتار ایشان را به خود ایشان رد نما.<p><br/>
<p>  چونکه در اعمال خداوند و صنعت دست وی تفکر نمی‌کنند. ایشان را منهدم خواهی ساخت و بنا نخواهی نمود.<p><br/>
<p>  خداوند متبارک باد زیرا که آواز تضرع مراشنیده است.<p><br/>
<p>  خداوند قوّت من و سپر من است. دلم بر او توکل داشت و مدد یافته‌ام. پس دل من به وجد آمده است و به سرود خود او را حمد خواهم گفت.<p><br/>
<p>  خداوند قوّت ایشان است و برای مسیح خود قلعهٔ نجات.<p><br/>
<p>  قوم خود را نجات ده و میراث خود را مبارک فرما. ایشان را رعایت کن و برافراز تا ابدالآباد.<p><br/>
<p> [مزمور داود]   ای فرزندان خدا، خداوند را توصیف کنید. جلال و قوّت را برای خداوند توصیف نمایید.<p><br/>
<p>  خداوند را به جلال اسم او تمجید نمایید. خداوند را در زینت قدوسیّت سجده کنید.<p><br/>
<p>  آواز خداوند فوق آبها است. خدای جلال رعد می‌دهد. خداوند بالای آبهای بسیار است.<p><br/>
<p>  آواز خداوند با قوّت است. آواز خداوند با جلال است.<p><br/>
<p>  آواز خداوند سروهای آزاد را می‌شکند. خداوند سروهای آزاد لبنان را می‌شکند.<p><br/>
<p>  آنها را مثل گوساله می‌جهاند. لبنان و سریون را مثل بچهٔ گاو وحشی.<p><br/>
<p>  آواز خداوند زبانه‌های آتش را می‌شکافد.<p><br/>
<p>  آواز خداوند صحرا را متزلزل می‌سازد. خداوند صحرای قادِشْ را متزلزل می‌سازد.<p><br/>
<p>  آواز خداوند غزالها را به درد زه می‌اندازد، و جنگل را بیبرگ می‌گرداند. و در هیکل او جمیعاً جلال را ذکر می‌کنند.<p><br/>
<p>  خداوند بر طوفان جلوس نموده. خداوند نشسته است پادشاه تا ابدالآباد.<p><br/>
<p>  خداوند قوم خود را قوّت خواهد بخشید. خداوند قوم خود را به سلامتی مبارک خواهد نمود.<p><br/>
<p> [سرود برای متبّرک ساختن خانه. مزمور داود]   ای خداوند تو را تسبیح می‌خوانم زیراکه مرا بالا کشیدی و دشمنانم را بر من مفتخر نساختی.<p><br/>
<p>  ای یهوه خدای من، نزد تو استغاثه نمودم و مرا شفا دادی.<p><br/>
<p>  ای خداوند جانم را از حفره برآوردی. مرا زنده ساختی تا به هاویه فرونروم.<p><br/>
<p>  ای مقدّسان خداوند او را بسرایید و به ذکر قدوسیّت او حمد گویید!<p><br/>
<p>  زیرا که غضب او لحظهای است و در رضامندی او زندگانی. شامگاه گریه نزیل می‌شود. صبحگاهان شادی رخ می‌نماید.<p><br/>
<p>  و امّا من در کامیابی خود گفتم، جنبش نخواهم خورد تا ابدالآباد.<p><br/>
<p>  ای خداوند به رضامندی خود کوه مرا در قوّت ثابت گردانیدی و چون روی خود را پوشانیدی پریشان شدم.<p><br/>
<p>  ای خداوند نزد تو فریاد برمی‌آورم و نزد خداوند تضرع می‌نمایم.<p><br/>
<p>  در خون من چه فایده است چون به حفره فرو روم؟ آیا خاکْ تو را حمد می‌گوید و راستی تو را اخبار می‌نماید؟<p><br/>
<p>  ای خداوند بشنو و به من کرم فرما. ای خداوند مددکار من باش.<p><br/>
<p>  ماتم مرا برای من به رقص مبدل ساخته‌ای. پلاس را از من بیرون کرده و کمر مرا به شادی بستهای.<p><br/>
<p>  تا جلالم ترا سرود خواند و خاموش نشود. ای یهوه خدای من، تو را حمد خواهم گفت تا ابدالآباد.<p><br/>
<p> [برای سالار مغنیان. مزمور داود]   ای خداوند بر تو توکل دارم؛ پسخجل نشوم تا به ابد. در عدالت خویش مرا نجات بده.<p><br/>
<p>  گوش خود را به من فراگیر و مرا به زودی برهان. برایم صخرهای قوی و خانه‌ای حصین باش تا مرا خلاصی دهی.<p><br/>
<p>  زیرا صخره و قلعهٔ من تو هستی. به خاطر نام خود مرا هدایت و رهبری فرما.<p><br/>
<p>  مرا از دامی که برایم پنهان کرده‌اند بیرون آور.<p><br/>
<p>  زیرا قلعهٔ من تو هستی. روح خود را به دست تو می‌سپارم. ای یهوه، خدای حق، تو مرا فدیه دادی.<p><br/>
<p>  از آنانی که اباطیل دروغ را پیروی می‌کنند نفرت می‌کنم. و امّا من بر خداوند توکل می‌دارم.<p><br/>
<p>  به رحمت تو وجد و شادی می‌کنم زیرا مشقت مرا دیده و جانم را در تنگیها شناختهای؛<p><br/>
<p>  مرا به دست دشمن اسیر نساخته‌ای؛ پایهای مرا بجای وسیع قائم گردانیده‌ای.<p><br/>
<p>  ای خداوند بر من رحمت فرما زیرا در تنگی هستم. چشم من از غصه کاهیده شد، بلکه جانم و جسدم نیز.<p><br/>
<p>  زیرا که حیاتم از غم و سالهایم از ناله فانی گردیده است. قوّتم از گناهم ضعیف و استخوانهایم پوسیده شد.<p><br/>
<p>  نزد همهٔٔ دشمنانم عار گردیده‌ام. خصوصاً نزد همسایگان خویش؛ و باعث خوف آشنایان شده‌ام. هرکه مرا بیرون بیند از من می‌گریزد.<p><br/>
<p>  مثل مرده از خاطر فراموش شده‌ام و مانند ظرفِ تلف شده گردیده‌ام.<p><br/>
<p>  زیرا که بهتان را از بسیاری شنیدم و خوف گرداگرد من می‌باشد، زیرا بر من با هم مشورت می‌کنند و در قصد جانم تفکر می‌نمایند.<p><br/>
<p>  و امّا من بر تو ای خداوند توکل می‌دارم وگفته‌ام خدای من تو هستی.<p><br/>
<p>  وقت‌های من در دست تو می‌باشد. مرا از دست دشمنانم و جفاکنندگانم خلاصی ده.<p><br/>
<p>  روی خود را بر بنده‌ات تابان ساز و مرا به رحمت خود نجات بخش.<p><br/>
<p>  ای خداوند خجل نشوم چونکه تو را خوانده‌ام. شریران خجل شوند و در حفره خاموش باشند.<p><br/>
<p>  لبهای دروغگو گنگ شود که به درشتی و تکبر و استهانت بر عادلان سخن می‌گوید.<p><br/>
<p>  زهی عظمت احسان تو که برای ترسندگانت ذخیره کرده‌ای و برای متوکّلانت پیش بنی‌آدم ظاهر ساخته‌ای.<p><br/>
<p>  ایشان را در پردهٔ روی خود از مکاید مردم خواهی پوشانید. ایشان را در خیمه‌ای از عداوت زبانها مخفی خواهی داشت.<p><br/>
<p>  متبارک باد خداوند که رحمت عجیب خود را در شهر حصین به من ظاهر کرده است.<p><br/>
<p>  و امّا من در حیرت خود گفتم که از نظر تو منقطع شده‌ام. لیکن چون نزد تو فریاد کردم آواز تضرع مرا شنیدی.<p><br/>
<p>  ای جمیع مقدّسانِ خداوند او را دوست دارید. خداوند اُمنا را محفوظ می‌دارد و متکبران را مجازات کثیر می‌دهد.<p><br/>
<p>  قوی باشید و دل شما را تقویت خواهد داد، ای همگانی که برای خداوند انتظار می‌کشید!<p><br/>
<p> [قصیدهٔ داود]   خوشابحال کسی که عصیان او آمرزیده شد و گناه وی مستور گردید.<p><br/>
<p>  خوشابحال کسی که خداوند به وی جرمی در حساب نیاوَرَد و در روح او حیلهای نمی‌باشد.<p><br/>
<p>  هنگامی که خاموش می‌بودم، استخوانهایم پوسیده می‌شد از نعرهای که تمامی روز میزدم.<p><br/>
<p>  چونکه دست تو روز و شب بر من سنگین می‌بود. رطوبتم به خشکیِ تابستان مبدل گردید، سلاه.<p><br/>
<p>  به گناه خود نزد تو اعتراف کردم و جرم خود را مخفی نداشتم. گفتم، عصیان خود را نزد خداوند اقرار می‌کنم. پس تو آلایش گناهم را عفو کردی، سلاه.<p><br/>
<p>  از این رو هر مقدّسی در وقت اجابت نزد تو دعا خواهد کرد. وقتی که آبهای بسیار به سَیَلان آید، هرگز بدو نخواهد رسید.<p><br/>
<p>  تو ملجای من هستی مرا از تنگی حفظ خواهی کرد. مرا به سرودهای نجات احاطه خواهی نمود، سلاه.<p><br/>
<p>  تو را حکمت خواهم آموخت و به راهی که باید رفت ارشاد خواهم نمود و تو را به چشم خود که بر تو است نصیحت خواهم فرمود.<p><br/>
<p>  مثل اسب و قاطر بی‌فهم مباشید که آنها را برای بستن به دهنه و لگام زینت می‌دهند، والاّ نزدیک تو نخواهند آمد.<p><br/>
<p>  غمهای شریر بسیار می‌باشد، امّا هر که بر خداوند توکل دارد رحمت او را احاطه خواهد کرد.<p><br/>
<p>  ای صالحان در خداوند شادی و وجد کنید و ای همهٔٔ راست‌دلان ترنّم نمایید.<p><br/>
<p>  ای صالحان در خداوند شادی نمایید،زیرا که تسبیح خواندن راستان را می‌شاید.<p><br/>
<p>  خداوند را با بربط حمد بگویید؛ با عود ده تار او را سرود بخوانید.<p><br/>
<p>  سرودی تازه برای او بسرایید؛ نیکو بنوازید با آهنگ بلند.<p><br/>
<p>  زیرا کلام خداوند مستقیم است و جمیع کارهای او با امانت است.<p><br/>
<p>  عدالت و انصاف را دوست می‌دارد. جهان از رحمت خداوند پر است.<p><br/>
<p>  به کلام خداوند آسمانها ساخته شد و کل جنود آنها به نَفْخِهٔ دهان او.<p><br/>
<p>  آبهای دریا را مثل توده جمع می‌کند و لجّه‌ها را در خزانه‌ها ذخیره می‌نماید.<p><br/>
<p>  تمامیِ اهل زمین از خداوند بترسند؛ جمیع سکنهٔ ربع مسکون از او بترسند.<p><br/>
<p>  زیرا که او گفت و شد؛ او امر فرمود و قایم گردید.<p><br/>
<p>  خداوند مشورت امّت‌ها را باطل می‌کند؛ تدبیرهای قبائل را نیست می‌گرداند.<p><br/>
<p>  مشورت خداوند قائم است تا ابدالآباد؛ تدابیر قلب او تا دهرالدّهور.<p><br/>
<p>  خوشابحال امّتی که یهوه خدای ایشان است و قومی که ایشان را برای میراث خود برگزیده است.<p><br/>
<p>  از آسمان خداوند نظر افکند و جمیع بنی‌آدم را نگریست.<p><br/>
<p>  از مکان سکونت خویش نظر میافکند، برجمیع ساکنان جهان.<p><br/>
<p>  او که دلهای ایشان را جمیعاً سرشته است و اعمال ایشان را درک نموده است.<p><br/>
<p>  پادشاه به زیادتیِ لشکر خلاص نخواهد شد و جبار به بسیاری قوّت رهایی نخواهد یافت.<p><br/>
<p>  اسب بجهت استخلاص باطل است و به شدت قوّت خود کسی را رهایی نخواهد داد.<p><br/>
<p>  اینک چشم خداوند بر آنانی است که از او می‌ترسند، بر آنانی که انتظار رحمت او را می‌کشند.<p><br/>
<p>  تا جان ایشان را از موت رهایی بخشد و ایشان را در قحط زنده نگاه دارد.<p><br/>
<p>  جان ما منتظر خداوند می‌باشد. او اعانت و سپر ما است.<p><br/>
<p>  زیرا که دل ما در او شادی می‌کند و در نام قدوس او توکّل می‌داریم.<p><br/>
<p>  ای خداوند رحمت تو بر ما باد، چنانکه امیدوار تو بوده‌ایم.<p><br/>
<p>  مزمور داود وقتی که منش خود را به حضور اَبِیمَلَک تغییر داد و از حضور او بیرون رانده شده، برفت خداوند را در هر وقت متبارک خواهمگفت. تسبیح او دائماً بر زبان من خواهد بود.<p><br/>
<p>  جان من در خداوند فخر خواهد کرد. مسکینان شنیده، شادی خواهند نمود.<p><br/>
<p>  خداوند را با من تکبیر نمایید. نام او را با یکدیگر برافرازیم.<p><br/>
<p>  چون خداوند را طلبیدم، مرا مستجاب فرمود و مرا از جمیع ترسهایم خلاصی بخشید.<p><br/>
<p>  بسوی او نظر کردند و منور گردیدند و رویهای ایشان خجل نشد.<p><br/>
<p>  این مسکین فریاد کرد و خداوند او را شنید و او را از تمامیِ تنگیهایش رهایی بخشید.<p><br/>
<p>  فرشتهٔ خداوند گرداگرد ترسندگان او است؛ اردو زده، ایشان را می‌رهاند.<p><br/>
<p>  بچشید و ببینید که خداوند نیکو است. خوشابحال شخصی که بدو توکّل می‌دارد.<p><br/>
<p>  ای مقدّسانِ خداوند از او بترسید زیرا که ترسندگان او را هیچ کمی نیست.<p><br/>
<p>  شیربچگان بینوا شده، گرسنگی می‌کشند و امّا طالبان خداوند را به هیچ چیز نیکو کمی نخواهد شد.<p><br/>
<p>  ای اطفال بیایید مرا بشنوید و ترس خداوند را به شما خواهم آموخت.<p><br/>
<p>  کیست آن شخصی که آرزومند حیات است و طول ایام را دوست می‌دارد تا نیکویی را ببیند؟<p><br/>
<p>  زبانت را از بدی نگاه دار و لبهایت را از سخنان حیلهآمیز؛<p><br/>
<p>  از بدی اجتناب نما و نیکویی بکن؛ صلح را طلب نما و در پی آن بکوش.<p><br/>
<p>  چشمان خداوند بسوی صالحان است و گوشهای وی بسوی فریاد ایشان.<p><br/>
<p>  روی خداوند بسوی بدکاران است تا ذکر ایشان را از زمین منقطع سازد.<p><br/>
<p>  چون [صالحان] فریاد برآوردند، خداوند ایشان را شنید و ایشان را از همهٔ تنگیهای ایشان رهایی بخشید.<p><br/>
<p>  خداوند نزدیک شکستهدلان است و روح کوفتگان را نجات خواهد داد.<p><br/>
<p>  زحمات مرد صالح بسیار است، امّا خداوند او را از همهٔٔ آنها خواهد رهانید.<p><br/>
<p>  همهٔ استخوانهای ایشان را نگاه می‌دارد، که یکی از آنها شکسته نخواهد شد.<p><br/>
<p>  شریر را شرارت هلاک خواهد کرد و از دشمنان مرد صالح مؤآخذه خواهد شد.<p><br/>
<p>  خداوند جان بندگان خود را فدیه خواهد داد و از آنانی که بر وی توکّل دارند مؤآخذه نخواهد شد.<p><br/>
<p> [مزمور داود]   ای خداوند با خصمان من مخاصمه نما و جنگ کن با آنانی که با من جنگ می‌کنند.<p><br/>
<p>  سپر و مِجَنّ را بگیر و به اعانت من برخیز،<p><br/>
<p>  و نیزه را راست کن و راه را پیش روی جفاکنندگانم ببند و به جان من بگو من نجات تو هستم.<p><br/>
<p>  خجل و رسوا شوند آنانی که قصد جان من دارند؛ و آنانی که بداندیش منند، برگردانیده و خجل شوند.<p><br/>
<p>  مثل کاه پیش روی باد باشند و فرشتهٔ خداوند ایشان را براند.<p><br/>
<p>  راه ایشان تاریکی و لغزنده باد و فرشتهٔ خداوند ایشان را تعاقب کند.<p><br/>
<p>  زیرا دام خود را برای من بی‌سبب در حفره‌ای پنهان کردند که آن را برای جان من بیجهت کَنده بودند.<p><br/>
<p>  هلاکت ناگهانی بدو برسد و دامی که پنهان کرد خودش را بگیرد و در آن به هلاکت گرفتار گردد.<p><br/>
<p>  و امّا جان من در خداوند وجد خواهد کرد و در نجات او شادی خواهد نمود.<p><br/>
<p>  همهٔٔ استخوانهایم می‌گویند، ای خداوند کیست مانند تو که مسکین را از شخصِ قویتر از او می‌رهاند و مسکین وفقیر را از تاراجکنندهٔ وی!<p><br/>
<p>  شاهدان کینهور برخاستهاند. چیزهایی را که نمی‌دانستم از من می‌پرسند.<p><br/>
<p>  به عوض نیکویی بدی به من می‌کنند. جان مرا بی‌کس گردانیده‌اند.<p><br/>
<p>  و امّا من چون ایشان بیمار می‌بودند، پلاس می‌پوشیدم؛ جان خود را به روزه می‌رنجانیدم و دعایم به سینهام برمی‌گشت.<p><br/>
<p>  مثل آنکه او دوست و برادرم می‌بود، سرگردان می‌رفتم. چون کسی که برای مادرش ماتم گیرد، از حزن خم می‌شدم.<p><br/>
<p>  ولی چون افتادم شادیکنان جمع شدند. آن فرومایگان بر من جمع شدند، و کسانی که نشناخته بودم مرا دریدند و ساکت نشدند.<p><br/>
<p>  مثل فاجرانی که برای نان مسخرگی می‌کنند، دندانهای خود را بر من میافشردند.<p><br/>
<p>  ای خداوند تا به کی نظر خواهی کرد؟ جانم را از خرابیهای ایشان برهان و یگانهٔ مرا از شیربچگان.<p><br/>
<p>  و تو را در جماعتِ بزرگ حمد خواهم گفت. ترا در میان قوم عظیم تسبیح خواهم خواند.<p><br/>
<p>  تا آنانی که بی‌سبب دشمن منند، بر من فخر نکنند، و آنانی که بر من بی‌سبب بغض می‌نمایند، چشمک نزنند.<p><br/>
<p>  زیرا برای سلامتیسخن نمی‌گویند و بر آنانی که در زمین آرامند، سخنان حیلهآمیز را تفکر می‌کنند.<p><br/>
<p>  و دهان خود را بر من باز کرده، می‌گویند هَه‌هَه چشم ما دیده است.<p><br/>
<p>  ای خداوند تو آن را دیده‌ای، پس سکوت مفرما. ای خداوند از من دور مباش.<p><br/>
<p>  خویشتن را برانگیز و برای داد من بیدار شو، ای خدای من و خداوند من، برای دعوی من.<p><br/>
<p>  ای یهوه خدایم مرا موافق عدل خود داد بده، مبادا بر من شادی نمایند.<p><br/>
<p>  تا در دل خود نگویند، اینک مراد ما؛ تا نگویند او را بلعیده‌ایم!<p><br/>
<p>  و آنانی که در بدیِ من شادند، با هم خجل و شرمنده شوند؛ و آنانی که بر من تکبر می‌کنند، به خجلت و رسوایی ملبس شوند.<p><br/>
<p>  آنانی که خواهان حق منند ترنّم و شادی نمایند و دائماً گویند خداوند بزرگ است که به سلامتیِ بندهٔٔ خود رغبت دارد.<p><br/>
<p>  و زبانم عدالت تو را بیان خواهد کرد و تسبیح تو را تمامیِ روز.<p><br/>
<p> [برای سالار مغنیان. مزمور داود بندهٔٔ خداوند]   معصیت شریر در اندرون دل منمی‌گوید که ترس خدا در مد نظر او نیست.<p><br/>
<p>  زیرا خویشتن را در نظر خود تملق می‌گوید تا گناهش ظاهر نشود و مکروه نگردد.<p><br/>
<p>  سخنان زبانش شرارت و حیله است. از دانشمندی و نیکوکاری دست برداشته است.<p><br/>
<p>  شرارت را بر بستر خود تفکر می‌کند. خود را به راه ناپسند قائم کرده، از بدی نفرت ندارد.<p><br/>
<p>  ای خداوند رحمت تو در آسمانها است وامانت تو تا افلاک.<p><br/>
<p>  عدالت تو مثل کوه‌های خداست و احکام تو لجهٔ عظیم. ای خداوند انسان و بهایم را نجات می‌دهی.<p><br/>
<p>  ای خدا رحمت تو چه ارجمند است. بنی‌آدم زیر سایهٔ بالهای تو پناه می‌برند.<p><br/>
<p>  از چربی خانهٔ تو شاداب می‌شوند. از نهر خوشیهای خود ایشان را می‌نوشانی.<p><br/>
<p>  زیرا که نزد تو چشمهٔ حیات است و در نور تو نور را خواهیم دید.<p><br/>
<p>  رحمت خود را برای عارفان خود مستدام فرما و عدالت خود را برای راست دلان.<p><br/>
<p>  پای تکبر بر من نیاید و دست شریران مرا گریزان نسازد.<p><br/>
<p>  در آنجا بدکرداران افتاده‌اند. ایشان انداخته شده‌اند و نمی‌توانند برخاست.<p><br/>
<p> [مزمور داود]   به‌سبب شریران خویشتن را مشوشمساز و بر فتنهانگیزان حسد مبر.<p><br/>
<p>  زیرا که مثل علف به زودی بریده می‌شوند و مثل علف سبز پژمرده خواهند شد.<p><br/>
<p>  بر خداوند توکّل نما و نیکویی بکن. در زمین ساکن باش و از امانت پرورده شو.<p><br/>
<p>  و در خداوند تمتع ببر، پس مسألت دل تو را به تو خواهد داد.<p><br/>
<p>  طریق خود را به خداوند بسپار و بر وی توکّل کن که آن را انجام خواهد داد،<p><br/>
<p>  و عدالت تو را مثل نور بیرون خواهد آورد و انصاف تو را مانند ظُهر.<p><br/>
<p>  نزد خداوند ساکت شو و منتظر او باش و از شخص فرخنده طریق و مرد حیلهگر خود را مشوش مساز.<p><br/>
<p>  از غضب برکنار شو و خشم را ترک کن. خود را مشوش مساز که البته باعث گناهخواهد شد.<p><br/>
<p>  زیرا که شریران منقطع خواهند شد. و امّا منتظران خداوند وارث زمین خواهند بود.<p><br/>
<p>  هان بعد از اندک زمانی شریر نخواهد بود. در مکانش تأمل خواهی کرد و نخواهد بود.<p><br/>
<p>  و امّا حلیمان وارث زمین خواهند شد و از فراوانیِ سلامتی متلذذ خواهند گردید.<p><br/>
<p>  شریر بر مرد عادل شورا می‌کند و دندانهای خود را بر او میافشرد.<p><br/>
<p>  خداوند بر او خواهد خندید، زیرا می‌بیند که روز او می‌آید.<p><br/>
<p>  شریران شمشیر را برهنه کرده و کمان را کشیده‌اند تا مسکین و فقیر را بیندازند و راستروان را مقتول سازند.<p><br/>
<p>  شمشیر ایشان به دل خود ایشان فرو خواهد رفت و کمانهای ایشان شکسته خواهد شد.<p><br/>
<p>  نعمتِ اندکِ یک مرد صالح بهتر است، از اندوخته‌های شریران کثیر.<p><br/>
<p>  زیرا که بازوهای شریران، شکسته خواهد شد. و امّا صالحان را خداوند تأیید می‌کند.<p><br/>
<p>  خداوند روزهای کاملان را می‌داند و میراث ایشان خواهد بود تا ابدالآباد.<p><br/>
<p>  در زمان بلا خجل نخواهند شد، و در ایام قحط سیر خواهند بود.<p><br/>
<p>  زیرا شریران هلاک می‌شوند و دشمنان خداوند مثل خرّمی مرتعها فانی خواهند شد. بلی مثل دُخان فانی خواهند گردید.<p><br/>
<p>  شریر قرض می‌گیرد و وفا نمی‌کند و امّا صالح رحیم و بخشنده است.<p><br/>
<p>  زیرا آنانی که از وی برکت یابند وارث زمین گردند. و امّا آنانی که ملعون ویاند، منقطع خواهند شد.<p><br/>
<p>  خداوند قدمهای انسان را مستحکم می‌سازد، و در طریق‌هایش سرور می‌دارد.<p><br/>
<p>  اگر چه بیفتد افکنده نخواهد شد زیرا خداوند دستشرا می‌گیرد.<p><br/>
<p>  من جوان بودم و الآن پیر هستم و مرد صالح را هرگز متروک ندیده‌ام و نه نسلش را که گدای نان بشوند.<p><br/>
<p>  تمامی روز رئوف است و قرض دهنده، و ذریت او مبارک خواهند بود.<p><br/>
<p>  از بدی برکنار شو و نیکویی بکن. پس ساکن خواهی بود تا ابدالآباد.<p><br/>
<p>  زیرا خداوند انصاف را دوست می‌دارد و مقدّسان خود را ترک نخواهد فرمود. ایشان محفوظ خواهند بود تا ابدالآباد. و امّا نسل شریر منقطع خواهد شد.<p><br/>
<p>  صالحان وارث زمین خواهند بود و در آن تا به ابد سکونت خواهند نمود.<p><br/>
<p>  دهان صالح حکمت را بیان می‌کند و زبان او انصاف را ذکر می‌نماید.<p><br/>
<p>  شریعت خدای وی در دل اوست. پس قدمهایش نخواهد لغزید.<p><br/>
<p>  شریر برای صالح کمین می‌کند و قصد قتل وی می‌دارد.<p><br/>
<p>  خداوند او را در دستش ترک نخواهد کرد و چون به داوری آید بر وی فتوا نخواهد داد.<p><br/>
<p>  منتظر خداوند باش و طریق او را نگاه دار تا تو را به وراثت زمین برافرازد. چون شریران منقطع شوند آن را خواهی دید.<p><br/>
<p>  شریر را دیدم که ظلم پیشه بود و مثل درخت بومی سبز خود را به هر سو می‌کشید.<p><br/>
<p>  امّا گذشت و اینک نیست گردید و او را جستجو کردم و یافت نشد.<p><br/>
<p>  مرد کامل را ملاحظه کن و مرد راست را ببین زیرا که عاقبت آن مرد سلامتی است.<p><br/>
<p>  امّا خطاکاران جمیعاً هلاک خواهند گردید و عاقبت شریران منقطع خواهد شد<p><br/>
<p>  و نجات صالحان از خداوند است و در وقت تنگی او قلعهٔ ایشان خواهد بود.<p><br/>
<p>  و خداوند ایشان را اعانت کرده، نجات خواهد داد. ایشان را از شریران خلاص کرده، خواهد رهانید زیرا بر او توکّل دارند.<p><br/>
<p> [مزمور داود برای تذکر]   ای خداوند مرا در غضب خود توبیخ منما و در خشم خویش تأدیبم مفرما.<p><br/>
<p>  زیرا که تیرهای تو در من فرو رفته و دست تو بر من فرود آمده است.<p><br/>
<p>  در جسد من به‌سبب غضب تو صحتی نیست و در استخوانهایم به‌سبب خطای خودم سلامتی نی.<p><br/>
<p>  زیرا گناهانم از سرم گذشته است. مثل بار گران از طاقتم سنگینتر شده.<p><br/>
<p>  جراحات من متعفّن و مقروح شده است، به‌سبب حماقت من.<p><br/>
<p>  به خود می‌پیچم و بی‌نهایت منحنی شده‌ام. تمامی روز ماتمکنان تردد می‌کنم.<p><br/>
<p>  زیرا کمر من از سوزش پر شده است و در جسد من صحتی نیست.<p><br/>
<p>  من بیحس و بی‌نهایت کوفته شده‌ام و از فغان دل خود نعره می‌زنم.<p><br/>
<p>  ای خداوند تمامیِ آرزوی من در مد نظر تو است و ناله‌های من از تو مخفی نمی‌باشد.<p><br/>
<p>  دل من میطپد و قوّتم از من رفته است و نور چشمانم نیز با من نیست.<p><br/>
<p>  دوستان و رفیقانم از بلای من برکنار میایستند و خویشان من دور ایستاده‌اند.<p><br/>
<p>  آنانی که قصد جانم دارند دام می‌گسترند و بداندیشانم سخنان فتنهانگیز می‌گویند و تمام روز حیله را تفکر می‌کنند.<p><br/>
<p>  و امّا من مثل کر نمی‌شنوم؛ و مانند گُنگم که دهان خود را باز نکند.<p><br/>
<p>  و مثل کسی گردیده‌ام که نمی‌شنود و کسی که در زبانش حجتی نباشد.<p><br/>
<p>  زیرا که ای خداوند انتظار تو را می‌کشم. تو ای یهوه خدایم جواب خواهی داد.<p><br/>
<p>  چونکه گفته‌ام مبادا بر من شادی نمایند و چون پایم بلغزد بر من تکبر کنند.<p><br/>
<p>  زیرا که برای افتادن نصب شده‌ام و درد من همیشه پیش روی من است.<p><br/>
<p>  زیرا گناهخود را اخبار می‌نمایم و از خطای خود غمگین هستم.<p><br/>
<p>  امّا دشمنانم زنده و زورآورند و آنانی که بی‌سبب بر من بغض می‌نمایند بسیارند،<p><br/>
<p>  و آنانی که به عوض نیکی به من بدی می‌رسانند. بر من عداوت می‌ورزند زیرا نیکویی را پیروی می‌کنم.<p><br/>
<p>  ای خداوند مرا ترک منما. ای خدای من از من دور مباش،<p><br/>
<p>  و برای اعانت من تعجیل فرما، ای خداوندی که نجات من هستی.<p><br/>
<p> [رای یَدُوتون سالار مغنیان. مزمور داود]   گفتم راه‌های خود را حفظ خواهم کرد تا به زبانم خطا نورزم. دهان خود را به لجام نگاه خواهم داشت، مادامی که شریر پیش من است.<p><br/>
<p>  من گنگ بودم و خاموش و از نیکویی نیز سکوت کردم و درد من به حرکت آمد.<p><br/>
<p>  دلم در اندرونم گرم شد. چون تفکر می‌کردم آتش افروخته گردید. پس به زبان خود سخن گفتم.<p><br/>
<p>  ای خداوند اجل مرا بر من معلوم ساز و مقدار ایامم را که چیست تا بفهمم چه قدر فانی هستم.<p><br/>
<p>  اینک روزهایم را مثل یک وجب ساخته‌ای و زندگانیام در نظر تو هیچ است. یقیناً هر آدمی محض بطالت قرار داده شد، سِلاه.<p><br/>
<p>  اینک، انسان در خیال رفتار می‌کند و محض بطالت مضطرب می‌گردد. ذخیره می‌کند و نمی‌داند کیست که از آن تمتع خواهد برد.<p><br/>
<p>  و الآن ای خداوند برای چه منتظر باشم؟ امید من بر تو می‌باشد.<p><br/>
<p>  مرا از همهٔٔ گناهانم برهان و مرا نزد جاهلان عار مگردان.<p><br/>
<p>  من گنگ بودم وزبان خود را باز نکردم زیرا که تو این را کرده‌ای.<p><br/>
<p>  بلای خود را از من بردار زیرا که از ضرب دست تو من تلف می‌شوم.<p><br/>
<p>  چون انسان را به‌سبب گناهش به عتابها تأدیب می‌کنی، نفایس او را مثل بید می‌گذاری. یقیناً هر انسان محض بطالت است، سِلاه.<p><br/>
<p>  ای خداوند دعای مرا بشنو و به فریادم گوش بده و از اشکهایم ساکت مباش، زیرا که من غریب هستم در نزد تو و نزیل هستم مثل جمیع پدران خود.<p><br/>
<p>  روی [خشم] خود را از من بگردان تا فرحناک شوم قبل از آنکه رحلت کنم و نایاب گردم.<p><br/>
<p> [برای سالار مغنیان. مزمور داود]   انتظار بسیار برای خداوند کشیده‌ام، و به من مایل شده، فریاد مرا شنید.<p><br/>
<p>  و مرا از چاه هلاکت برآورد و از گِلِ لجن و پایهایم را بر صخره گذاشته، قدمهایم را مستحکم گردانید.<p><br/>
<p>  و سرودی تازه در دهانم گذارد، یعنی حمد خدای ما را. بسیاری چون این را بینند ترسان شده، بر خداوند توکّل خواهند کرد.<p><br/>
<p>  خوشابحال کسی که بر خداوند توکّل دارد و به متکبران ظالم و مرتدان دروغ مایل نشود.<p><br/>
<p>  ای یَهُوَه خدای ما چه بسیار است کارهای عجیب که تو کرده‌ای و تدبیرهایی که برای ما نموده‌ای. در نزد تو آنها را تقویم نتوان کرد، اگر آنها را تقریر و بیان بکنم، از حد شمار زیاده است.<p><br/>
<p>  در قربانی و هدیه رغبت نداشتی. امّا گوشهای مرا باز کردی. قربانیِ سوختنی و قربانی گناه را نخواستی.<p><br/>
<p>  آنگاه گفتم، اینک، می‌آیم! در طومار کتاب دربارهٔٔ من نوشته شده است.<p><br/>
<p>  در بجا آوردن ارادهٔٔ تو ای خدای من رغبت می‌دارم و شریعت تو در اندرون دل من است.<p><br/>
<p>  در جماعت بزرگ به عدالت بشارت داده‌ام. اینک، لبهای خود را باز نخواهم داشت و تو ای خداوند می‌دانی.<p><br/>
<p>  عدالت تو را در دل خود مخفی نداشته‌ام. امانت و نجات تو را بیان کرده‌ام. رحمت و راستیِ تو را از جماعت بزرگ پنهان نکرده‌ام.<p><br/>
<p>  پس تو ای خداوند لطف خود را از من باز مدار. رحمت و راستیِ تو دائماً مرا محافظت کند.<p><br/>
<p>  زیرا که بلایای بی‌شمار مرا احاطه می‌کند. گناهانم دور مرا گرفته است به حدی که نمی‌توانم دید. از مویهای سر من زیاده است و دل من مرا ترک کرده است.<p><br/>
<p>  ای خداوند مرحمت فرموده، مرا نجات بده. ای خداوند به اعانت من تعجیل فرما.<p><br/>
<p>  آنانی که قصد هلاکت جان من دارند، جمیعاً خجل و شرمنده شوند، و آنانی که در بدیِ من رغبت دارند، به عقب برگردانیده و رسوا گردند.<p><br/>
<p>  آنانی که بر من هَه‌هَه می‌گویند، به‌سبب خجالت خویش حیران شوند.<p><br/>
<p>  و امّا جمیع طالبان تو در تو وجد و شادی نمایند و آنانی که نجات تو را دوست دارند، دائماً گویند که خداوند بزرگ است.<p><br/>
<p>  و امّا من مسکین و فقیر هستم و خداوند دربارهٔٔ من تفکر می‌کند. تو معاون و نجات‌دهندهٔ من هستی. ای خدای من، تأخیر مفرما.<p><br/>
<p> [رای سالار مغنیان. مزمور داود]   خوشابحال کسی که برای فقیر تفکر می‌کند. خداوند او را در روز بلا خلاصی خواهد داد.<p><br/>
<p>  خداوند او را محافظت خواهد کرد و زنده خواهد داشت. او در زمین مبارک خواهد بود و او را به آرزوی دشمنانش تسلیم نخواهی کرد.<p><br/>
<p>  خداوند او را بر بستر بیماری تأیید خواهد نمود. تمامیِ خوابگاه او را در بیماریاش خواهی گسترانید.<p><br/>
<p>  من گفتم، ای خداوند بر من رحم نما. جان مرا شفا بده زیرا به تو گناه ورزیده‌ام.<p><br/>
<p>  دشمنانم دربارهٔٔ من به بدی سخن می‌گویند که کی بمیرد و نام او گُم شود.<p><br/>
<p>  و اگر برای دیدن من بیاید، سخن باطل می‌گوید و دلش در خود شرارت را جمع می‌کند. چون بیرون رود آن را شایع می‌کند.<p><br/>
<p>  و جمیع خصمانم با یکدیگر بر من نمّامی می‌کنند و دربارهٔٔ من بدی می‌اندیشند،<p><br/>
<p>  که حادثهای مهلک بر او ریخته شده است. و حال که خوابیده است دیگر نخواهد برخاست.<p><br/>
<p>  و آن دوست خالص من که بر او اعتماد می‌داشتم که نان مرا نیز می‌خورْد، پاشنهٔ خود را بر من بلند کرد.<p><br/>
<p>  و امّا تو ای خداوند بر من رحم فرموده، مرا برپا بدار تا مجازات بدیشان رسانم.<p><br/>
<p>  از این می‌دانم که در من رغبت داری زیرا که دشمنم بر من فخر نمی‌نماید.<p><br/>
<p>  و مرا به‌سبب کمالم مستحکم نموده‌ای و مرا به حضور خویش دائماً قائِم خواهی نمود.<p><br/>
<p>  یهوه خدای اسرائیل متبارک باد. از ازل تا به ابد. آمین و آمین.<p><br/>
<p> [رای سالار مغنیان. قصیدهٔ بنیقورح]    چنانکه آهو برای نهرهای آب شدت اشتیاق دارد، همچنان ای خدا جان من اشتیاق شدید برای تو دارد.<p><br/>
<p>  جان من تشنهٔ خداست تشنهٔ خدای حیّ، که کی بیایم و به حضور خدا حاضر شوم.<p><br/>
<p>  اشکهایم روز و شب نان من می‌بود، چون تمامی روز مرا می‌گفتند، خدای تو کجاست؟<p><br/>
<p>  چون این را به یاد می‌آورم، جان خود را بر خود می‌ریزم. چگونه با جماعت می‌رفتم و ایشان را به خانهٔ خدا پیشروی می‌کردم، به آواز ترنم و تسبیح در گروه عید کنندگان.<p><br/>
<p>  ای جانم چرا منحنی شده‌ای و چرا در من پریشان گشته‌ای؟ بر خدا امید دار زیرا که او را برای نجات روی او باز حمد خواهم گفت.<p><br/>
<p>  ای خدای من، جانم در من منحنی شد. بنابراین تو را از زمین اُرْدُن یاد خواهم کرد، از کوه‌های حرمون و از جبل مِصْغَر.<p><br/>
<p>  لجّه به لجّه ندا می‌دهد از آواز آبشارهای تو؛ جمیع خیزابها و موجهای تو بر من گذشته است.<p><br/>
<p>  در روزْ خداوند رحمت خود را خواهد فرمود، و در شبْ سرود او با من خواهد بود و دعا نزد خدای حیات من.<p><br/>
<p>  به خدا گفته‌ام، ای صخرهٔ من چرا مرا فراموش کرده‌ای؟ چرا به‌سبب ظلم دشمن ماتمکنان تردد بکنم؟<p><br/>
<p>  دشمنانم به کوبیدگی در استخوانهایم مرا ملامت می‌کنند، چونکه همه روزه مرا می‌گویند، خدای تو کجاست؟<p><br/>
<p>  ای جان من چرا منحنی شده و چرا در من پریشان گشته‌ای؟ بر خدا امید دار زیرا که او را بازحمد خواهم گفت، که نجات روی من و خدای من است.<p><br/>
<p>  ای خدا مرا داوری کن و دعوای مرا با قوم بیرحم فیصل فرما و از مرد حیلهگر و ظالم مرا خلاصی ده.<p><br/>
<p>  زیرا تو خدای قوّت من هستی. چرا مرا دور انداختی؟ چرا به‌سبب ستم دشمن ماتم کنان تردد بکنم؟<p><br/>
<p>  نور و راستیِ خود را بفرست تا مرا هدایت نمایند و مرا به کوه مقدّس تو و مسکنهای تو رسانند.<p><br/>
<p>  آنگاه به مذبح خدا خواهم رفت، بسوی خدایی که سرور و خرمی من است. و تو را ای خدا، خدای من با بربط تسبیح خواهم خواند.<p><br/>
<p>  ای جان من چرا منحنی شده‌ای؟ و چرا در من پریشان گشته‌ای؟ امید بر خدا دار زیرا که او را باز حمد خواهم گفت، که نجات روی من و خدای من است.<p><br/>
<p> [برای سالار مغنیان. قصیدهٔ بنیقورح]   ای خدا به گوشهای خود شنیده‌ایم و پدران ما، ما را خبر داده‌اند، از کاری که در روزهای ایشان و در ایام سَلَف کرده‌ای.<p><br/>
<p>  تو به دست خود امّت‌ها را بیرون کردی، امّا ایشان را غرس نمودی. قومها را تباه کردی، امّا ایشان را منتشر ساختی.<p><br/>
<p>  زیرا که به شمشیر خود زمین را تسخیر نکردند و بازوی ایشانْ ایشان را نجات نداد، بلکه دست راست تو و بازو و نورِ روی تو. زیرا از ایشان خرسند بودی.<p><br/>
<p>  ای خدا تو پادشاه من هستی، پس برنجات یعقوب امر فرما.<p><br/>
<p>  به مدد تو دشمنان خود راخواهیم افکند و به نام تو مخالفان خویش را پایمال خواهیم ساخت.<p><br/>
<p>  زیرا بر کمان خود توکّل نخواهم داشت و شمشیرم مرا خلاصی نخواهد داد.<p><br/>
<p>  بلکه تو ما را از دشمنان ما خلاصی دادی و مُبْغِضان ما را خجل ساختی.<p><br/>
<p>  تمامیِ روز بر خدا فخر خواهیم کرد و نام تو را تا به ابد تسبیح خواهیم خواند، سلاه.<p><br/>
<p>  لیکن الآن تو ما را دور انداخته و رسوا ساخته‌ای و با لشکرهای ما بیرون نمی‌آیی.<p><br/>
<p>  و ما را از پیش دشمن روگردان ساخته‌ای و خصمان ما برای خویشتن تاراج می‌کنند.<p><br/>
<p>  ما را مثل گوسفندان برای خوراک تسلیم کرده‌ای و ما را در میان امّت‌ها پراکنده ساخته‌ای.<p><br/>
<p>  قوم خود را بیبها فروختی و از قیمت ایشان نفع نبردی.<p><br/>
<p>  ما را نزد همسایگان ما عار گردانیدی. اهانت و سخریّه نزد آنانی که گرداگرد مایند.<p><br/>
<p>  ما را در میان امّت‌ها ضربالمثل ساخته‌ای، جنبانیدن سر در میان قومها؛<p><br/>
<p>  و رسوایی من همه روزه در نظر من است و خجالت رویم مرا پوشانیده است،<p><br/>
<p>  از آواز ملامتگو و فحّاش، از روی دشمن و انتقام گیرنده.<p><br/>
<p>  این همه بر ما واقع شد. امّا تو را فراموش نکردیم و در عهد تو خیانت نورزیدیم.<p><br/>
<p>  دل ما به عقب برنگردید و پایهای ما از طریق تو انحراف نورزید.<p><br/>
<p>  هرچند ما را در مکان اژدرها کوبیدی و ما را به سایهٔ موت پوشانیدی.<p><br/>
<p>  نام خدای خود را هرگز فراموش نکردیم و دست خود را به خدای غیر برنیفراشتیم.<p><br/>
<p>  آیا خدا این را غوررسی نخواهد کرد؟ زیرا او خفایای قلب را می‌داند.<p><br/>
<p>  هر آینه به خاطر تو تمامی روز کشتهمی‌شویم و مثل گوسفندان ذبح شمرده می‌شویم.<p><br/>
<p>  ای خداوند بیدار شو! چرا خوابیده‌ای؟ برخیز و ما را تا به ابد دور مینداز.<p><br/>
<p>  چرا روی خود را پوشانیدی و ذلّت و تنگی ما را فراموش کردی؟<p><br/>
<p>  زیرا که جان ما به خاک خم شده است و شکم ما به زمین چسبیده.<p><br/>
<p>  بجهت اعانت ما برخیز و بخاطر رحمانیّت خود ما را فدیه ده.<p><br/>
<p> [برای سالار مغنیان بر سوسنها. قصیدهٔ بنیقورح. سرود حبیبات]   دل من به کلام نیکو می‌جوشد. انشاء خود را دربارهٔٔ پادشاه می‌گویم. زبان من قلم کاتب ماهر است.<p><br/>
<p>  تو جمیلتر هستی از بنی‌آدم و نعمت بر لبهای تو ریخته شده است. بنابراین، خدا تو را مبارک ساخته است تا ابدالآباد.<p><br/>
<p>  ای جبار شمشیر خود را بر ران خود ببند، یعنی جلال و کبریایی خویش را.<p><br/>
<p>  و به کبریایی خود سوار شده، غالب شو بجهت راستی و حلم و عدالت؛ و دست راستت چیزهای ترسناک را به تو خواهد آموخت.<p><br/>
<p>  به تیرهای تیزِ تو امّت‌ها زیر تو میافتند و به دل دشمنانِ پادشاه فرو می‌رود.<p><br/>
<p>  ای خدا، تخت تو تا ابدالآباد است؛ عصای راستی عصای سلطنت تو است.<p><br/>
<p>  عدالت را دوست و شرارت را دشمن داشتی. بنابراین، خدا، خدای تو تو را به روغن شادمانی بیشتر از رفقایت مسح کرده است.<p><br/>
<p>  همهٔ رختهای تو مُرّ و عود و سلیخه است، از قصرهای عاج که به تارها تو را خوش ساختند.<p><br/>
<p>  دختران پادشاهان از زناننجیب تو هستند. ملکه به دست راستت در طلای اوفیر ایستاده است.<p><br/>
<p>  ای دختر بشنو و ببین و گوش خود را فرادار، و قوم خود و خانهٔ پدرت را فراموش کن،<p><br/>
<p>  تا پادشاه مشتاق جمال تو بشود، زیرا او خداوند تو است پس او را عبادت نما.<p><br/>
<p>  و دختر صور با ارمغانی، و دولتمندان قوم رضامندیِ تو را خواهند طلبید.<p><br/>
<p>  دختر پادشاه تماماً در اندرون مجید است و رختهای او با طلا مُرَصَّع است.<p><br/>
<p>  به لباس طرازدار نزد پادشاه حاضر می‌شود. باکره‌های همراهان او در عقب وی نزد تو آورده خواهند شد.<p><br/>
<p>  به شادمانی و خوشی آورده می‌شوند و به قصر پادشاه داخل خواهند شد.<p><br/>
<p>  به عوض پدرانت پسرانت خواهند بود و ایشان را بر تمامیِ جهان سروران خواهی ساخت.<p><br/>
<p>  نام تو را در همهٔٔ دهرها ذکر خواهم کرد. پس قومها تو را حمد خواهند گفت تا ابدالآباد.<p><br/>
<p> [برای سالار مغنیان. سرود بنیقورح برعلاموت]   خدا ملجا و قوّت ماست، و مددکاری که در تنگیها فوراً یافت می‌شود.<p><br/>
<p>  پس نخواهیم ترسید، اگر چه جهان مبدل گردد و کوه‌ها در قعر دریا به لرزش آید.<p><br/>
<p>  اگر چه آبهایش آشوب کنند و به جوش آیند و کوه‌ها از سرکشیِ آن متزلزل گردند، سِلاه.<p><br/>
<p>  نهری است که شعبه‌هایش شهر خدا را فرحناک می‌سازد و مسکن قدوس حضرت اعلیٰ را.<p><br/>
<p>  خدا در وسط اوست پس جنبش نخواهد خورد. خدا او را اعانت خواهد کرد در طلوع صبح.<p><br/>
<p>  امّت‌ها نعره زدند و مملکتها متحرکگردیدند. او آواز خود را داد. پس جهان گداخته گردید.<p><br/>
<p>  یَهُوَه صبایوت با ماست، و خدای یعقوب قلعهٔ بلند ما، سِلاه.<p><br/>
<p>  بیایید کارهای خداوند را نظاره کنید، که چه خرابیها در جهان پیدا نمود.<p><br/>
<p>  او جنگها را تا اقصای جهان تسکین می‌دهد؛ کمان را می‌شکند و نیزه را قطع می‌کند و ارابه‌ها را به آتش می‌سوزاند.<p><br/>
<p>  بازایستید و بدانید که من خدا هستم؛ در میان امّت‌ها، متعال و در جهان، متعال خواهم شد.<p><br/>
<p>  یهوه صبایوت با ماست و خدای یعقوب قلعهٔ بلند ما، سِلاه.<p><br/>
<p> [برای سالار مغنیان. مزمور بنیقورح]   ای جمیع امّت‌ها دستک زنید. نزد خدا به آواز شادی بانگ برآورید.<p><br/>
<p>  زیرا خداوند متعال و مهیب است و بر تمامیِ جهان خدای بزرگ.<p><br/>
<p>  قومها را در زیر ما مغلوب خواهد ساخت و طایفه‌ها را در زیر پایهای ما.<p><br/>
<p>  میراث ما را برای ما خواهد برگزید، یعنی جلالت یعقوب را که دوست می‌دارد، سِلاه.<p><br/>
<p>  خدا به آواز بلند صعود نموده است؛ خداوند به آواز کرنا.<p><br/>
<p>  تسبیح بخوانید، خدا را تسبیح بخوانید. تسبیح بخوانید، پادشاه ما را تسبیح بخوانید.<p><br/>
<p>  زیرا خدا پادشاه تمامیِ جهان است. به خردمندی تسبیح بخوانید.<p><br/>
<p>  خدا بر امّت‌ها سلطنت می‌کند. خدا بر تخت قدس خود نشسته است.<p><br/>
<p>  سروران قومها با قوم خدای ابراهیم جمع شده‌اند زیرا که سپرهای جهان از آن خداست. او بسیار متعال می‌باشد.<p><br/>
<p> [سرود و مزمور بنیقورح]   خداوند بزرگ است و بی‌نهایت مجید،در شهر خدای ما و در کوه مقدس خویش.<p><br/>
<p>  جمیل در بلندیاش و شادی تمامی جهان است کوه صهیون، در جوانب شمال، قریهٔ پادشاه عظیم.<p><br/>
<p>  خدا در قصرهای آن به ملجای بلند معروف است.<p><br/>
<p>  زیرا اینک، پادشاهان جمع شدند، و با هم درگذشتند.<p><br/>
<p>  ایشان چون دیدند متعجب گردیدند. و در حیرت افتاده، فرار کردند.<p><br/>
<p>  لرزه بر ایشان در آنجا مستولی گردید و درد شدید مثل زنی که می‌زاید.<p><br/>
<p>  تو کشتیهای ترشیش را به باد شرقی شکستی.<p><br/>
<p>  چنانکه شنیده بودیم، همچنان دیده‌ایم، در شهر یهوه صبایوت، در شهر خدای ما؛ خدا آن را تا ابدالآباد مستحکم خواهد ساخت، سِلاه.<p><br/>
<p>  ای خدا در رحمت تو تفکر کرده‌ایم، در اندرون هیکل تو.<p><br/>
<p>  ای خدا چنانکه نام تو است، همچنان تسبیح تو نیز تا اقصای زمین. دست راست تو از عدالت پُر است.<p><br/>
<p>  کوه صهیون شادی می‌کند و دختران یهودا به وجد می‌آیند، به‌سبب داوریهای تو.<p><br/>
<p>  صهیون را طواف کنید و گرداگرد او بخرامید و برجهای وی را بشمارید.<p><br/>
<p>  دل خود را به حصارهایش بنهید و در قصرهایش تأمل کنید تا طبقهٔ آینده را اطلاع دهید.<p><br/>
<p>  زیرا این خدا، خدای ماست تا ابدالآباد و ما را تا به موت هدایت خواهد نمود.<p><br/>
<p> [برای سالار مغنیان. مزمور بنیقورح]   ای تمامیِ قومها این را بشنوید! ایجمیع سَکَنهٔ ربع مسکون این را گوش گیرید!<p><br/>
<p>  ای عوام و خواص! ای دولتمندان و فقیران جمیعاً!<p><br/>
<p>  زبانم به حکمت سخن می‌راند و تفکر دل من فطانت است.<p><br/>
<p>  گوش خود را به مَثَلی فرا می‌گیرم. معمای خویش را بر بربط می‌گشایم.<p><br/>
<p>  چرا در روزهای بلا ترسان باشم، چون گناهِ پاشنه‌هایم مرا احاطه می‌کند؛<p><br/>
<p>  آنانی که بر دولت خود اعتماد دارند و بر کثرت توانگری خویش فخر می‌نمایند.<p><br/>
<p>  هیچ کس هرگز برای برادر خود فدیه نخواهد داد و کفّارهٔٔ او را به خدا نخواهد بخشید.<p><br/>
<p>  زیرا فدیهٔ جان ایشان گرانبهاست و ابداً بدان نمی‌توان رسید<p><br/>
<p>  تا زنده بماند تا ابدالآباد و فساد را نبیند.<p><br/>
<p>  زیرا می‌بیند که حکیمان میمیرند و جاهلان و ابلهان با هم هلاک می‌گردند و دولتِ خود را برای دیگران ترک می‌کنند.<p><br/>
<p>  فکر دل ایشان این است که خانه‌های ایشان دائمی باشد و مسکنهای ایشان دُوربهدُور؛ و نامهای خود را بر زمینهای خود می‌نهند.<p><br/>
<p>  لیکن انسان در حرمت باقی نمی‌ماند، بلکه مثل بهایم است که هلاک می‌شود.<p><br/>
<p>  این طریقهٔ ایشان، جهالت ایشان است و اعقاب ایشان سخن ایشان را می‌پسندند، سلاه.<p><br/>
<p>  مثل گوسفندان در هاویه رانده می‌شوند و موت ایشان را شبانی می‌کند و صبحگاهان راستان بر ایشان حکومت خواهند کرد و جمال ایشان در هاویه پوسیده خواهد شد تا مسکنی برای آن نباشد.<p><br/>
<p>  لیکن خدا جان مرا ازدست هاویه نجات خواهد داد زیرا که مرا خواهد گرفت، سلاه.<p><br/>
<p>  پس ترسان مباش، چون کسی دولتمند گردد و جلال خانهٔ او افزوده شود!<p><br/>
<p>  زیرا چون بمیرد، چیزی از آن نخواهد برد و جلالش در عقب او فرو نخواهد رفت.<p><br/>
<p>  زیرا در حیات خود، خویشتن را مبارک می‌خوانْد؛ و چون بر خود احسان می‌کنی، مردم ترا میستایند.<p><br/>
<p>  لیکن به طبقهٔ پدران خود خواهد پیوست که نور را تا به ابد نخواهند دید.<p><br/>
<p>  انسانی که در حرمت است و فهم ندارد، مثل بهایم است که هلاک می‌شود.<p><br/>
<p> [مزمور آساف]   خدا، خدا یهوه تکلّم می‌کند و زمین را از مَطْلَع آفتاب تا به مغربش می‌خواند.<p><br/>
<p>  از صهیون که کمال زیبایی است، خدا تجلّی نموده است.<p><br/>
<p>  خدای ما می‌آید و سکوت نخواهد نمود. آتش پیش روی او می‌بلعد و طوفان شدید گرداگرد وی خواهد بود.<p><br/>
<p>  آسمان را از بالا می‌خواند و زمین را، تا قوم خود را داوری کند،<p><br/>
<p>  مقدّسانِ مرا نزد من جمع کنید، که عهد را با من به قربانی بسته‌اند.<p><br/>
<p>  و آسمانها از انصاف او خبر خواهند داد، زیرا خدا خود داور است، سلاه.<p><br/>
<p>  ای قوم من بشنوتا سخن گویم، و ای اسرائیل تا برایت شهادت دهم که خدا، خدای تو من هستم.<p><br/>
<p>  دربارهٔٔ قربانی‌هایت تو را توبیخ نمی‌کنم و قربانی‌های سوختنیِ تو دائماً در نظر من است.<p><br/>
<p>  گوسالهای از خانهٔ تو نمی‌گیرم و نه بزی از آغل تو.<p><br/>
<p>  زیراکه جمیع حیوانات جنگلاز آن منند و بهایمی که بر هزاران کوه می‌باشند.<p><br/>
<p>  همهٔ پرندگان کوه‌ها را می‌شناسم و وحوش صحرا نزد من حاضرند.<p><br/>
<p>  اگر گرسنه می‌بودم تو را خبر نمی‌دادم، زیرا ربع مسکون و پُری آن از آن من است.<p><br/>
<p>  آیا گوشت گاوان را بخورم و خون بزها را بنوشم؟<p><br/>
<p>  برای خدا قربانی تشکر را بگذران، و نذرهای خویش را به حضرت اعلی وفا نما.<p><br/>
<p>  پس در روز تنگی مرا بخوان تا تو را خلاصی دهم و مرا تمجید بنمایی.<p><br/>
<p>  و امّا به شریر خدا می‌گوید، ترا چه کار است که فرایض مرا بیان کنی و عهد مرا به زبان خود بیاوری؟<p><br/>
<p>  چونکه تو از تأدیب نفرت داشته‌ای و کلام مرا پشتسر خود انداخته‌ای.<p><br/>
<p>  چون دزد را دیدی او را پسند کردی و نصیب تو با زناکاران است.<p><br/>
<p>  دهان خود را به شرارت گشوده‌ای و زبانت حیله را اختراع می‌کند.<p><br/>
<p>  نشسته‌ای تا به ضد برادر خود سخن رانی و دربارهٔٔ پسر مادر خویش غیبت گویی.<p><br/>
<p>  این را کردی و من سکوت نمودم. پس گمان بردی که من مثل تو هستم. لیکن تو را توبیخ خواهم کرد. و این را پیش نظر تو به ترتیب خواهم نهاد.<p><br/>
<p>  ای فراموشکنندگان خدا، در این تفکر کنید! مبادا شما را بدرم و رهاننده‌ای نباشد.<p><br/>
<p>  هر که قربانی تشکر را گذراند مرا تمجید می‌کند، و آنکه طریق خود را راست سازد، نجات خدا را به وی نشان خواهم داد.<p><br/>
<p> [برای سالار مغنیان. مزمور داود وقتی که ناتان نبی بعد از در آمدنش به بَتْشَبَع نزد او آمد]   ای خدا به حسب رحمت خود بر منرحم فرما؛ به حسب کثرت رأفتخویش گناهانم را محو ساز.<p><br/>
<p>  مرا از عصیانم به کلی شست و شو ده و از گناهم مرا طاهر کن.<p><br/>
<p>  زیرا که من به معصیت خود اعتراف می‌کنم و گناهم همیشه در نظر من است.<p><br/>
<p>  به تو و به تو تنها گناه ورزیده، و در نظر تو این بدی را کرده‌ام، تا در کلام خود مُصّدَق گردی و در داوری خویش مُزکّیٰ شوی.<p><br/>
<p>  اینک، در معصیت سرشته شدم و مادرم در گناه به من آبستن گردید.<p><br/>
<p>  اینک، به راستیِ در قلب راغب هستی. پس حکمت را در باطن من به من بیاموز.<p><br/>
<p>  مرا با زوفا پاک کن تا طاهر شوم. مرا شست و شو کن تا از برف سفیدتر گردم.<p><br/>
<p>  شادی و خرمی را به من بشنوان تا استخوانهایی که کوبیده‌ای به وجد آید.<p><br/>
<p>  روی خود را از گناهانم بپوشان و همهٔٔ خطایای مرا محو کن.<p><br/>
<p>  ای خدا دل طاهر در من بیافرین و روح مستقیم در باطنم تازه بساز.<p><br/>
<p>  مرا از حضور خود مینداز، و روح قدوس خود را از من مگیر.<p><br/>
<p>  شادیِ نجات خود را به من باز ده و به روح آزاد مرا تأیید فرما.<p><br/>
<p>  آنگاه طریق تو را به خطاکاران تعلیم خواهم داد، و گناهکاران بسوی تو بازگشت خواهند نمود.<p><br/>
<p>  مرا از خونها نجات ده! ای خدایی که خدای نجات من هستی! تا زبانم به عدالت تو ترنّم نماید.<p><br/>
<p>  خداوندا لبهایم را بگشا تا زبانم تسبیح تو را اخبار نماید.<p><br/>
<p>  زیرا قربانی را دوست نداشتی والا می‌دادم. قربانیِ سوختنی را پسند نکردی.<p><br/>
<p>  قربانی‌های خدا روح شکسته است. خدایا دل شکسته و کوبیده را خوار نخواهی شمرد.<p><br/>
<p>  به رضامندیِ خود بر صهیون احسان فرما وحصارهای اورشلیم را بنا نما.<p><br/>
<p>  آنگاه از قربانی‌های عدالت و قربانی‌های سوختنیِ تمام راضی خواهی شد و گوساله‌ها بر مذبح تو خواهند گذرانید.<p><br/>
<p> [برای سالار مغنیان. قصیدهٔ داود وقتی که دوآغ ادومی آمد و شاؤل را خبر داده، گفت که، داود به خانهٔ اخیمَلَک رفت]   ای جبار چرا از بدی فخر می‌کنی؟رحمت خدا همیشه باقی است.<p><br/>
<p>  زبان تو شرارت را اختراع می‌کند، مثل اُستُرهٔ تیز، ای حیله ساز!<p><br/>
<p>  بدی را از نیکویی بیشتر دوست می‌داری و دروغ را زیادتر از راست گویی، سلاه.<p><br/>
<p>  همهٔٔ سخنان مهلک را دوست می‌داری، ای زبان حیلهباز!<p><br/>
<p>  خدا نیز تو را تا به ابد هلاک خواهد کرد و تو را ربوده، از مسکن تو خواهد کَند و ریشهٔٔ تو را از زمین زندگان، سلاه.<p><br/>
<p>  عادلان این را دیده، خواهند ترسید و بر او خواهند خندید،<p><br/>
<p>  هان این کسی است که خدا را قلعهٔ خویش ننمود، بلکه به کثرت دولت خود توکّل کرد و از بدیِ خویش خود را زورآور ساخت.<p><br/>
<p>  و امّا من مثل زیتون سبز در خانهٔ خدا هستم. به رحمت خدا توکّل می‌دارم تا ابدالآباد.<p><br/>
<p>  تو را همیشه حمد خواهم گفت، زیرا تو این را کرده‌ای. و انتظار نام تو را خواهم کشید زیرا نزد مقدّسان تو نیکوست.<p><br/>
<p> [برای سالار مغنیان بر ذوات اوتار. قصیدهٔ داود]   احمق در دل خود می‌گوید که خدایینیست. فاسد شده، شرارت مکروه کرده‌اند و نیکوکاری نیست.<p><br/>
<p>  خدا از آسمان بر بنی‌آدم نظر انداخت تا ببیند که فهیم و طالب خدایی هست.<p><br/>
<p>  همهٔ ایشان مرتد شده، با هم فاسد گردیده‌اند. نیکوکاری نیست یکی هم نی.<p><br/>
<p>  آیا گناهکاران بی‌معرفت هستند که قوم مرا می‌خورند چنانکه نان می‌خورند و خدا را نمی‌خوانند؟<p><br/>
<p>  آنگاه سخت ترسان شدند، جایی که هیچ ترس نبود. زیرا خدا استخوانهای محاصره کنندهٔ تو را از هم پاشید. آنها را خجل ساخته‌ای زیرا خدا ایشان را رد نموده است.<p><br/>
<p>  کاش که نجات اسرائیل از صهیون ظاهر می‌شد. وقتی که خدا اسیریِ قوم خویش را برگردانَد، یعقوب وجد خواهد نمود و اسرائیل شادی خواهد کرد.<p><br/>
<p> [رای سالار مغنیان. قصیدهٔ داود بر ذوات اوتار وقتی که زیفیان نزد شاؤل آمده، گفتند آیا داود نزد ما خود را پنهان نمی‌کند]   ای خدا به نام خود مرا نجات بده و بهقوّت خویش بر من داوری نما.<p><br/>
<p>  ای خدا دعای مرا بشنو و سخنان زبانم را گوش بگیر.<p><br/>
<p>  زیرا بیگانگان به ضد من برخاستهاند و ظالمان قصد جان من دارند؛ و خدا را در مد نظر خود نگذاشته‌اند، سِلاه.<p><br/>
<p>  اینک، خدا مددکار من است.خداوند از تأیید کنندگان جان من است.<p><br/>
<p>  بدی را بر دشمنان من خواهد برگردانید. به راستیِ خود ریشهٔٔ ایشان را بکَن.<p><br/>
<p>  قربانی‌های تَبَرُّعی نزد تو خواهم گذرانید و نام تو را ای خداوند حمد خواهم گفت زیرا نیکوست،<p><br/>
<p>  چونکه از جمیع تنگیها مرا خلاصی داده‌ای، و چشم من بر دشمنانم نگریسته است.<p><br/>
<p> [برای سالار مغنیان. قصیدهٔ داود بر ذوات اوتار]   ای خدا به دعای من گوش بگیر و خود را از تضرع من پنهان مکن!<p><br/>
<p>  به من گوش فراگیر و مرا مستجاب فرما! زیرا که در تفکر خود متحیرم و ناله می‌کنم<p><br/>
<p>  از آواز دشمن و به‌سبب ظلم شریر، زیرا که ظلم بر من می‌اندازند وبا خشم بر من جفا می‌کنند.<p><br/>
<p>  دل من در اندرونم پیچ و تاب می‌کند، و ترسهای موت بر من افتاده است.<p><br/>
<p>  ترس و لرز به من در آمده است. وحشتی هولناک مرا در گرفته است.<p><br/>
<p>  و گفتم کاش که مرا بالها مثل کبوتر می‌بود تا پرواز کرده، استراحت می‌یافتم.<p><br/>
<p>  هرآینه بجای دور می‌پریدم، و در صحرا مأوا می‌گزیدم، سلاه.<p><br/>
<p>  می‌شتافتم بسوی پناهگاهی از باد تند و از طوفان شدید.<p><br/>
<p>  ای خداوند آنها را هلاک کن و زبانهایشان را تفریق نما زیرا که در شهرْ ظلم و جنگ دیده‌ام.<p><br/>
<p>  روز و شب بر حصارهایش گردش می‌کنند و شرارت و مشقت در میانش می‌باشد.<p><br/>
<p>  فساده‌ا در میان وی است و جور و حیله از کوچه‌هایش دور نمی‌شود.<p><br/>
<p>  زیرا دشمن نبود که مرا ملامت می‌کرد والاّ تحمل می‌کردم؛ و خصم من نبود کهبر من سربلندی می‌نمود؛ والاّ خود را از وی پنهان می‌ساختم،<p><br/>
<p>  بلکه تو بودی ای مرد نظیر من! ای یار خالص و دوست صدیق من!<p><br/>
<p>  که با یکدیگر مشورت شیرین می‌کردیم و به خانهٔ خدا در انبوه می‌خرامیدیم.<p><br/>
<p>  موت بر ایشان ناگهان آید و زنده بگور فرو روند. زیرا شرارت در مسکنهای ایشان و در میان ایشان است.<p><br/>
<p>  و امّا من نزد خدا فریاد می‌کنم و خداوند مرا نجات خواهد داد.<p><br/>
<p>  شامگاهان و صبح و ظهر شکایت و ناله می‌کنم و او آواز مرا خواهد شنید.<p><br/>
<p>  جانم را از جنگی که بر من شده بود، بسلامتی فدیه داده است. زیرا بسیاری با من مقاومت می‌کردند.<p><br/>
<p>  خدا خواهد شنید و ایشان را جواب خواهد داد، او که از ازل نشسته است، سِلاه. زیراکه در ایشان تبدیلها نیست و از خدا نمی‌ترسند.<p><br/>
<p>  دست خود را بر صلحاندیشان خویش دراز کرده، و عهد خویش را شکسته است.<p><br/>
<p>  سخنانِ چربِ زبانشْ نرم، لیکن دلش جنگ است. سخنانش چربتر از روغن لیکن شمشیرهای برهنه است.<p><br/>
<p>  نصیب خود را به خداوند بسپار و تو را رزق خواهد داد. او تا به ابد نخواهد گذاشت که مردِ عادل جنبش خورد.<p><br/>
<p>  و تو ای خدا ایشان را به چاه هلاکت فرو خواهی آورد. مردمان خونریز و حیلهساز، روزهای خود را نیمه نخواهند کرد. لیکن من بر تو توکّل خواهم داشت.<p><br/>
<p> [برای سالار مغنیان بر فاختهٔ ساکت در بلاد بعیده. مکتوم داود وقتی که فلسطینیان او را در جَتّ گرفتند]   ای خدا بر من رحم فرما، زیرا که انسانمرا به شدت تعاقب می‌کند. تمامی روز جنگ کرده، مرا اذیت می‌نماید.<p><br/>
<p>  خصمانم تمامیِ روز مرا به شدت تعاقب می‌کنند. زیرا که بسیاری با تکبر با من می‌جنگند.<p><br/>
<p>  هنگامی که ترسان شوم، من بر تو توکّل خواهم داشت.<p><br/>
<p>  در خدا کلام او را خواهم ستود. بر خدا توکّل کرده، نخواهم ترسید. انسان به من چه می‌تواند کرد؟<p><br/>
<p>  هر روزه سخنان مرا منحرف می‌سازند. همهٔ فکرهای ایشان دربارهٔٔ من برشرارت است.<p><br/>
<p>  ایشان جمع شده، کمین می‌سازند. بر قدمهای من چشم دارند زیرا قصد جان من دارند.<p><br/>
<p>  آیا ایشان به‌سبب شرارت خود نجات خواهند یافت؟ ای خدا امّت‌ها را در غضب خویش بینداز.<p><br/>
<p>  تو آوارگیهای مرا تقریر کرده‌ای. اشکهایم را در مشک خود بگذار. آیا این در دفتر تو نیست؟<p><br/>
<p>  آنگاه در روزی که تو را بخوانم دشمنانم روخواهند گردانید. این را می‌دانم زیرا خدا با من است.<p><br/>
<p>  در خدا کلام او را خواهم ستود. در خداوند کلام او را خواهم ستود.<p><br/>
<p>  بر خدا توکّل دارم پس نخواهم ترسید. آدمیان به من چه می‌توانند کرد؟<p><br/>
<p>  ای خدا نذرهای تو بر مناست. قربانی‌های حمد را نزد تو خواهم گذرانید.<p><br/>
<p>  زیرا که جانم را از موت رهانیده‌ای. آیا پایهایم را نیز از لغزیدن نگاه نخواهی داشت تا در نور زندگان به حضور خدا سالک باشم؟<p><br/>
<p> [برای سالار مغنیان برلاتهلک. مکتوم داود وقتی که از حضور شاؤل به مغاره فرار کرد]   ای خدا بر من رحم فرما، بر من رحم فرما! زیرا جانم در تو پناه می‌برد، و در سایهٔ بالهای تو پناه می‌برم تا این بلایا بگذرد.<p><br/>
<p>  نزد خدای تعالی آواز خواهم داد، نزد خدایی که همه‌چیز را برایم تمام می‌کند.<p><br/>
<p>  از آسمان فرستاده، مرا خواهد رهانید. زیرا تعاقب کنندهٔ سخت من ملامت می‌کند، سلاه. خدا رحمت و راستیِ خود را خواهد فرستاد.<p><br/>
<p>  جان من در میان شیران است. در میان آتش‌افروزان می‌خوابم، یعنی آدمیانی که دندانهایشان نیزه‌ها و تیرهاست و زبان ایشان شمشیر بُرَنده است.<p><br/>
<p>  ای خدا بر آسمانها متعال شو و جلال تو بر تمامیِ جهان.<p><br/>
<p>  دامی برای پایهایم مهیا ساختند و جانم خم گردید. چاهی پیش رویم کندند، و خود در میانش افتادند، سلاه.<p><br/>
<p>  دل من مستحکم است؛ خدایا دل من مستحکم است. سرود خواهم خواند و ترنم خواهم نمود.<p><br/>
<p>  ای جلال من بیدار شو! ای بربط و عود بیدار شو! صبحگاهان من بیدار خواهم شد.<p><br/>
<p>  ای خداوند تو را در میان امّت‌ها حمد خواهم گفت. تو را در میان قومها تسبیح خواهم خواند.<p><br/>
<p>  زیرا رحمت تو تا آسمانها عظیم است و راستیِ تو تا افلاک.<p><br/>
<p>  خدایا بر آسمانها متعال شو، و جلال تو بر تمامیِ جهان.<p><br/>
<p> [برای سالار مغنیان برلاتهلک. مکتوم داود]   آیا فی‌الحقیقت به عدالتی که گنگاست سخن می‌گویید؟ و ای بنی‌آدم، آیا به راستی داوری می‌نمایید؟<p><br/>
<p>  بلکه در دل خود شرارتها به عمل می‌آورید و ظلمِ دستهای خود را در زمین از میزان درمی‌کنید.<p><br/>
<p>  شریران از رَحِم منحرف هستند، از شکم مادر دروغ گفته، گمراه می‌شوند.<p><br/>
<p>  ایشان را زهری است مثل زهر مار؛ مثل افعیِ کر که گوش خود را می‌بندد<p><br/>
<p>  که آواز افسونگران را نمی‌شنود، هر چند به مهارت افسون می‌کند.<p><br/>
<p>  ای خدا دندانهایشان را در دهانشان بشکن. ای خداوند دندانهای شیران را خرد بشکن.<p><br/>
<p>  گداخته شده، مثل آب بگذرند. چون او تیرهای خود را می‌اندازد، در ساعت منقطع خواهند شد.<p><br/>
<p>  مثل حلزون که گداخته شده، می‌گذرد. مثل سِقْط زن، آفتاب را نخواهند دید.<p><br/>
<p>  قبل از آنکه دیگهای شما آتشِ خارها را احساس کند، آنها را چه تر و چه خشک خواهد رُفت.<p><br/>
<p>  مردِ عادل چون انتقام را دید شادی خواهد نمود. پایهای خود را به خون شریر خواهد شست.<p><br/>
<p>  و مردم خواهند گفت، هرآینه ثمرهای برای عادلان هست. هر آینه خدایی هست که در جهان داوری می‌کند.<p><br/>
<p> [برای سالار مغنیان بر لاتَهَلَک. مکتوم داود وقتی که شاؤل فرستاد که خانه را کشیک بکَشَند تا او را بکُشند]   ای خدایم مرا از دشمنانم برهان! مرا از مقاومت کنندگانم برافراز!<p><br/>
<p>  مرا از گناهکاران خلاصی ده! و از مردمان خونریز رهایی بخش!<p><br/>
<p>  زیرا اینک، برای جانم کمین می‌سازند و زورآوران به ضد من جمع شده‌اند، بدون تقصیر من ای خداوند و بدون گناه من.<p><br/>
<p>  بیقصورِ من می‌شتابند و خود را آماده می‌کنند. پس برای ملاقات من بیدار شو و ببین.<p><br/>
<p>  امّا تو ای یهوه، خدای صبایوت، خدای اسرائیل، بیدار شده، همهٔٔ امّت‌ها را مکافات برسان و بر غدارانِ بدکار شفقت مفرما، سِلاه.<p><br/>
<p>  شامگاهان برمی‌گردند و مثل سگ بانگ می‌کنند و در شهر دور می‌زنند.<p><br/>
<p>  از دهان خود بدی را فرو می‌ریزند. در لبهای ایشان شمشیرهاست. زیرا می‌گویند، کیست که بشنود؟<p><br/>
<p>  و امّا تو ای خداوند، بر ایشان خواهی خندید و تمامیِ امّت‌ها را استهزا خواهی نمود.<p><br/>
<p>  ای قوّت من، بسوی تو انتظار خواهم کشید زیرا خدا قلعهٔ بلند من است.<p><br/>
<p>  خدای رحمت من پیش روی من خواهد رفت. خدا مرا بردشمنانم نگران خواهد ساخت.<p><br/>
<p>  ایشان را به قتل مرسان. مبادا قوم من فراموش کنند. ایشان را به قوّت خود پراکنده ساخته، به زیر انداز، ای خداوند که سپر ما هستی!<p><br/>
<p>  به‌سبب گناهِ زبان و سخنان لبهای خود، در تکبر خویش گرفتار شوند؛ و به عوض لعنت و دروغی که می‌گویند،<p><br/>
<p>  ایشان را فانیکن، در غضب فانی کن تا نیست گردند و بدانند که خدا در یعقوب تا اقصای زمین سلطنت می‌کند. سِلاه.<p><br/>
<p>  و شامگاهان برگردیده، مثل سگ بانگ زنند و در شهر گردش کنند.<p><br/>
<p>  و برای خوراک پراکنده شوند و سیر نشده، شب را بسر برند.<p><br/>
<p>  و امّا من قوّت تو را خواهم سرایید و بامدادان از رحمت تو ترنم خواهم نمود. زیرا قلعهٔ بلند من هستی و در روز تنگی ملجای منی.<p><br/>
<p>  ای قوّت من برای تو سرود می‌خوانم، زیرا خدا قلعه بلند من است و خدای رحمت من.<p><br/>
<p> [برای سالار مغنیان بر سوسنِ شهادت. مکتوم داود برای تعلیم وقتی که با اَرَمْ نهرین و اَرَمْ صوبَه از در مقاتله بیرون آمد و یوآب برگشته، دوازده هزار نفر از ادومیان را در وادی الملح کُشت]    ای خدا ما را دور انداخته، پراکنده ساخته‌ای! خشمناک بودی، بسوی ما رجوع فرما!<p><br/>
<p>  زمین را متزلزل ساخته، آن را شکافتهای! شکستگیهایش را شفا ده زیرا به جنبش آمده است.<p><br/>
<p>  چیزهای مشکل را به قوم خود نشان داده‌ای. بادهٔ سرگردانی به ما نوشانیده‌ای.<p><br/>
<p>  عَلَمی به ترسندگان خود داده‌ای تا آن را برای راستی برافرازند، سلاه.<p><br/>
<p>  تا حبیبان تو نجات یابند. به دست راست خود نجات ده و مرا مستجاب فرما.<p><br/>
<p>  خدا در قدوسیت خود سخن گفته است. پس وجد خواهم نمود، شکیم را تقسیم می‌کنم و وادی سکّوت را خواهم پیمود.<p><br/>
<p>  جِلْعاد از آن من است، مَنَسّی از آن من. افرایم خود سر مناست و یهودا عصای سلطنت من.<p><br/>
<p>  موآب ظرف طهارت من است و بر اَدُوم کفش خود را خواهم انداخت. ای فلسطین برای من بانگ برآور!<p><br/>
<p>  کیست که مرا به شهر حصین درآورد؟ و کیست که مرا به ادوم رهبری کند؟<p><br/>
<p>  مگر نه تو ای خدا که ما را دور انداخته‌ای و با لشکرهای ما ای خدا بیرون نمی‌آیی؟<p><br/>
<p>  مرا از دشمن اعانت فرما زیرا معاونت انسان باطل است.<p><br/>
<p>  با خدا ظفر خواهیم یافت. زیرا اوست که دشمنان ما را پایمال خواهد کرد.<p><br/>
<p> [برای سالار مغنیان برذوات اوتار. مزمور داود]   ای خدا فریاد مرا بشنو و دعای مرا اجابت فرما!<p><br/>
<p>  از اقصای جهان تو را خواهم خواند، هنگامی که دلم بیهوش می‌شود. مرا به صخرهای که از من بلندتر است هدایت نما.<p><br/>
<p>  زیرا که تو ملجای من بوده‌ای و برج قوی از روی دشمن.<p><br/>
<p>  در خیمهٔٔ تو ساکن خواهم بود تا ابدالآباد. زیر سایهٔ بالهای تو پناه خواهم برد، سلاه.<p><br/>
<p>  زیرا تو ای خدا نذرهای مرا شنیده‌ای و میراث ترسندگان نام خود را به من عطا کرده‌ای.<p><br/>
<p>  بر عمر پادشاه روزها خواهی افزود و سالهای او تا نسلها باقی خواهد ماند.<p><br/>
<p>  به حضور خدا خواهد نشست تا ابدالآباد. رحمت و راستی را مهیا کن تا او را محافظت کنند.<p><br/>
<p>  پس نام تو را تا به ابد خواهم سرایید تا هر روز نذرهای خود را وفا کنم.<p><br/>
<p> [برای یدوتون سالار مغنیان. مزمور داود]   جان من فقط برای خدا خاموشمی‌شود زیرا که نجات من از جانب اوست.<p><br/>
<p>  او تنها صخره و نجات من است و قلعهٔ بلند من. پس بسیار جنبش نخواهم خورد.<p><br/>
<p>  تا به کی بر مردی هجوم می‌آورید تا همگی شما او را هلاک کنید مثل دیوارِ خمشده و حصارِ جنبش خورده؟<p><br/>
<p>  در این فقط مشورت می‌کنند که او را از مرتبهاش بیندازند. و دروغ را دوست می‌دارند. به زبان خود برکت می‌دهند و در دل خود لعنت می‌کنند، سلاه.<p><br/>
<p>  ای جان من، فقط برای خدا خاموش شو زیرا که امید من از وی است.<p><br/>
<p>  او تنها صخره و نجات من است و قلعهٔ بلند من تا جنبش نخورم.<p><br/>
<p>  برخداست نجات و جلال من. صخرهٔ قوّت من و پناه من در خداست.<p><br/>
<p>  ای قوم همه وقت بر او توکّل کنید و دلهای خود را به حضور وی بریزید. زیرا خدا ملجای ماست، سِلاه.<p><br/>
<p>  البته بنی‌آدم بطالتاند و بنیبشر دروغ. در ترازو بالا می‌روند زیرا جمیعاً از بطالت سبکترند.<p><br/>
<p>  بر ظلم توکّل مکنید و بر غارت مغرور مشوید. چون دولت افزوده شود دل در آن مبندید.<p><br/>
<p>  خدا یک بار گفته است و دو بار این را شنیده‌ام که قوّت از آن خداست.<p><br/>
<p>  ای خداوند رحمت نیز از آن تو است، زیرا به هر کس موافق عملش جزا خواهی داد.<p><br/>
<p> [مزمور داود هنگامی که در صحرای یهودا بود]   ای خدا، تو خدای من هستی. در سَحَر تو را خواهم طلبید. جان من تشنهٔ تو است و جسدم مشتاق تو در زمینِ خشکِ تشنهٔ بی‌آب.<p><br/>
<p>  چنانکه در قدس بر تو نظر کردم تا قوّت و جلال تو را مشاهده کنم.<p><br/>
<p>  چونکه رحمت تو از حیات نیکوتر است. پس لبهای من ترا تسبیح خواهد خواند.<p><br/>
<p>  از این رو تا زنده هستم تو را متبارک خواهم خواند. و دستهای خود را به نام تو خواهم برافراشت.<p><br/>
<p>  جان من سیر خواهد شد چنانکه از مغز و پیه، و زبان من به لبهای شادمانی تو را حمد خواهد گفت،<p><br/>
<p>  چون تو را بر بستر خود یاد می‌آورم و در پاسهای شب در تو تفکر می‌کنم.<p><br/>
<p>  زیرا تو مددکار من بوده‌ای و زیر سایهٔ بالهای تو شادی خواهم کرد.<p><br/>
<p>  جان من به تو چسبیده است و دست راست تو مرا تأیید کرده است.<p><br/>
<p>  و امّا آنانی که قصد جان من دارند هلاک خواهند شد و در اسفل زمین فرو خواهند رفت.<p><br/>
<p>  ایشان به دم شمشیر سپرده می‌شوند و نصیب شغالها خواهند شد.<p><br/>
<p>  امّا پادشاه در خدا شادی خواهد کرد و هر که بدو قسم خورَد، فخر خواهد نمود، زیرا دهان دروغ‌گویان بسته خواهد گردید.<p><br/>
<p> [برای سالار مغنیان. مزمور داود]   ای خدا وقتی که تضرع می‌نمایم، آواز مرا بشنو و حیاتم را از خوف دشمن نگاهدار!<p><br/>
<p>  مرا از مشاورت شریران پنهان کن و از هنگامهٔ گناهکاران.<p><br/>
<p>  که زبان خود را مثل شمشیرتیز کرده‌اند و تیرهای خود، یعنی سخنان تلخ را بر زه آراسته‌اند.<p><br/>
<p>  تا در کمینهای خود بر مرد کامل بیندازند. ناگهان بر او می‌اندازند و نمی‌ترسند.<p><br/>
<p>  خویشتن را برای کار زشت تقویّت می‌دهند. دربارهٔٔ پنهان کردن دامها گفتگو می‌کنند. می‌گویند، کیست که ما را ببیند؟<p><br/>
<p>  کارهای بد را تدبیر می‌کنند و می‌گویند، تدبیر نیکو کرده‌ایم. و اندرون و قلب هر یک از ایشان عمیق است.<p><br/>
<p>  امّا خدا تیرها بر ایشان خواهد انداخت و ناگهان جراحتهای ایشان خواهد شد،<p><br/>
<p>  و زبانهای خود را برخود فرود خواهند آورد و هر که ایشان را بیند فرار خواهد کرد.<p><br/>
<p>  و جمیع آدمیان خواهند ترسید و کار خدا را اعلام خواهند کرد و عمل او را درک خواهند نمود.<p><br/>
<p>  و مرد صالح در خداوند شادی می‌کند و بر او توکّل می‌دارد و جمیع راست‌دلان، فخر خواهند نمود.<p><br/>
<p> [برای سالار مغنیان. مزمور و سرود داود]   ای خدا، تسبیح در صهیون منتظر توست، و نذرها برای تو وفا خواهد شد.<p><br/>
<p>  ای که دعا می‌شنوی، نزد تو تمامیِ بشر خواهند آمد!<p><br/>
<p>  گناهان بر من غالب آمده است. تو تقصیرهای مرا کفّاره خواهی کرد.<p><br/>
<p>  خوشابحال کسی که او را برگزیده و مُقَّرَب خود ساخته‌ای تا به درگاه‌های تو ساکن شود. از نیکوییِ خانهٔ تو سیر خواهیم شد و از قدوسیت هیکل تو.<p><br/>
<p>  به چیزهای ترسناک در عدل، ما را جواب خواهی داد، ای خدایی که نجات ما هستی، ای که پناه تمامیِ اقصای جهان و ساکنان بعیدهٔ دریاهستی،<p><br/>
<p>  و کوه‌ها را به قوّت خود مستحکم ساخته‌ای، و کمر خود را به قدرت بستهای،<p><br/>
<p>  و تلاطم دریا را ساکن می‌گردانی، تلاطم امواج آن و شورش امّت‌ها را.<p><br/>
<p>  ساکنان اقصای جهان از آیات تو ترسانند. مَطْلَعهای صبح و شام را شادمان می‌سازی.<p><br/>
<p>  از زمین تفقد نموده، آن را سیراب می‌کنی و آن را بسیار توانگر می‌گردانی. نهر خدا از آب پر است. غلهٔ ایشان را آماده می‌کنی زیرا که بدین طور تهیه کرده‌ای.<p><br/>
<p>  پشته‌هایش را سیراب می‌کنی و مرزهایش را پست می‌سازی. به بارشها آن را شاداب می‌نمایی. نباتاتش را برکت می‌دهی.<p><br/>
<p>  به احسان خویش سال را تاجدار می‌سازی و راه‌های تو چربی را می‌چکاند.<p><br/>
<p>  مرتعهای صحرا نیز می‌چکاند و کمر تلها به شادمانی بسته شده است.<p><br/>
<p>  چمنها به گوسفندان آراسته شده است و درّه‌ها به غله پیراسته؛ از شادی بانگ می‌زنند و نیز میسرایند.<p><br/>
<p> [برای سالار مغنیان. سرود و مزمور]    ای تمامیِ زمین، برای خدا بانگ شادمانی بزنید!<p><br/>
<p>  جلال نام او را بسرایید، و در تسبیح او جلال او را توصیف نمایید!<p><br/>
<p>  خدا را گویید، چه مَهیب است کارهای تو! از شدت قوّت تو دشمنانت نزد تو تذلل خواهند کرد!<p><br/>
<p>  تمامیِ زمین تو را پرستش خواهند کرد و تو را خواهند سرایید و به نام تو ترنم خواهند نمود. سِلاه.<p><br/>
<p>  بیایید کارهای خدا را مشاهده کنید. او درکارهای خود به بنی‌آدم مهیب است.<p><br/>
<p>  دریا را به خشکی مبدل ساخت و مردم از نهر با پا عبور کردند. در آنجا بدو شادی نمودیم.<p><br/>
<p>  در تواناییِ خود تا به ابد سلطنت می‌کند و چشمانش مراقب امّت‌ها است. فتنهانگیزانْ خویشتن را برنیفرازند، سِلاه.<p><br/>
<p>  ای قومها، خدای ما را متبارک خوانید و آواز تسبیح او را بشنوانید.<p><br/>
<p>  که جانهای ما را در حیات قرار می‌دهد و نمی‌گذارد که پایهای ما لغزش خورد.<p><br/>
<p>  زیرا ای خدا تو ما را امتحان کرده‌ای و ما را غال گذاشته‌ای چنانکه نقره را غال می‌گذارند.<p><br/>
<p>  ما را به دام درآوردی و باری گران بر پشتهای ما نهادی.<p><br/>
<p>  مردمان را بر سر ما سوار گردانیدی و به آتش و آب در آمدیم. پس ما را به جای خرم بیرون آوردی.<p><br/>
<p>  قربانی‌های سوختنی به خانهٔ تو خواهم آورد. نذرهای خود را به تو وفا خواهم نمود،<p><br/>
<p>  که لبهای خود را بر آنها گشودم و در زمان تنگیِ خود آنها را به زبان خود آوردم.<p><br/>
<p>  قربانی‌های سوختنیِ پرواری را نزد تو خواهم گذرانید. گوساله‌ها و بزها را با بخور قوچها ذبح خواهم کرد، سلاه.<p><br/>
<p>  ای همهٔٔ خداترسان بیایید و بشنوید تا از آنچه او برای جان من کرده است خبر دهم.<p><br/>
<p>  به دهانم نزد او آواز خود را بلند کردم و تسبیح بلند بر زبان من بود.<p><br/>
<p>  اگر بدی را در دل خود منظور می‌داشتم، خداوند مرا نمی‌شنید.<p><br/>
<p>  لیکن خدا مرا شنیده است و به آواز دعای من توجه فرموده.<p><br/>
<p>  متبارک باد خدا که دعای مرا از خود، و رحمت خویش را از من برنگردانیده است.<p><br/>
<p> [برای سالار مغنیان. مزمور و سرود برذوات اوتار]   خدا بر ما رحم کند و ما را مبارک سازد و نور روی خود را بر ما متجلی فرماید! سِلاه.<p><br/>
<p>  تا راه تو در جهان معروف گردد و نجات تو به جمیع امّت‌ها.<p><br/>
<p>  ای خدا قومها تو را حمد گویند. جمیع قومها تو را حمد گویند.<p><br/>
<p>  امّت‌ها شادی و ترنم خواهند نمود زیرا قومها را به انصاف حکم خواهی نمود و امّت‌های جهان را هدایت خواهی کرد، سلاه.<p><br/>
<p>  ای خدا قومها تو را حمد گویند. جمیع قومها تو را حمد گویند.<p><br/>
<p>  آنگاه زمین محصول خود را خواهد داد و خدا خدای ما، ما را مبارک خواهد فرمود.<p><br/>
<p>  خدا ما را مبارک خواهد فرمود. و تمامیِ اقصای جهان از او خواهند ترسید.<p><br/>
<p> [رای سالار مغنیان. مزمور و سرود داود]   خدا برخیزد و دشمنانش پراکندهشوند! و آنانی که از او نفرت دارند از حضورش بگریزند!<p><br/>
<p>  چنانکه دود پراکنده می‌شود، ایشان را پراکنده ساز، و چنانکه موم پیش آتش گداخته می‌شود، همچنان شریران به حضور خدا هلاک گردند.<p><br/>
<p>  امّا صالحان شادی کنند و در حضور خدا به وجد آیند و به شادمانی خرسند شوند.<p><br/>
<p>  برای خدا سرود بخوانید و به نام او ترنم نمایید و راهی درست کنید برای او که در صحراها سوار است. نام او یهوه است! به حضورش به وجد آیید!<p><br/>
<p>  پدر یتیمان و داور بیوه زنان، خداست در مسکن قدسخود!<p><br/>
<p>  خدا بی‌کسان را ساکن خانه می‌گرداند و اسیران را به رستگاری بیرون می‌آورد، لیکن فتنهانگیزان در زمینِ تفتیده ساکن خواهند شد.<p><br/>
<p>  ای خدا هنگامی که پیش روی قوم خود بیرون رفتی، هنگامی که در صحرا خرامیدی، سلاه.<p><br/>
<p>  زمین متزلزل شد و آسمان به حضور خدا بارید، این سینا نیز از حضور خدا، خدای اسرائیل.<p><br/>
<p>  ای خدا باران نعمتها بارانیدی و میراثت را چون خسته بود، مستحکم گردانیدی.<p><br/>
<p>  جماعت تو در آن ساکن شدند. ای خدا، به جود خویش برای مساکین تدارک دیده‌ای.<p><br/>
<p>  خداوند سخن را می‌دهد. مبشرات انبوه عظیمی می‌شوند.<p><br/>
<p>  ملوک لشکرها فرار کرده، منهزم می‌شوند و زنی که در خانه مانده است، غارت را تقسیم می‌کند.<p><br/>
<p>  اگرچه در آغلها خوابیده بودید، لیکن مثل بالهای فاخته شده‌اید که به نقره پوشیده است و پرهایش به طلای سرخ.<p><br/>
<p>  چون قادر مطلق پادشاهان را در آن پراکنده ساخت، مثل برف بر صَلْمُون درخشان گردید.<p><br/>
<p>  کوه خدا، کوه باشان است، کوهی با قله‌های افراشته کوه باشان است.<p><br/>
<p>  ای کوه‌های با قله‌های افراشته، چرا نگرانید بر این کوهی که خدا برای مسکن خود برگزیده است؟ هر آینه خداوند در آن تا به ابد ساکن خواهد بود.<p><br/>
<p>  ارابه‌های خدا کرورها و هزارهاست. خداوند در میان آنهاست و سینا در قدس است.<p><br/>
<p>  بر اعلیٰ علیین صعود کرده، و اسیران را به اسیری برده‌ای. از آدمیان بخششها گرفته‌ای. بلکه از فتنهانگیزان نیز تا یهوه خدا در ایشان مسکن گیرد.<p><br/>
<p>  متبارک باد خداوندی که هر روزه متحمل بارهای ما می‌شودو خدایی که نجات ماست، سلاه.<p><br/>
<p>  خدا برای ما، خدای نجات است و مَفَّرهای موت از آن خداوند یَهُوَه است.<p><br/>
<p>  هر آینه خدا سردشمنان خود را خرد خواهد کوبید و کلهٔ مویدار کسی را که در گناه خود سالک باشد.<p><br/>
<p>  خداوند گفت، از باشان باز خواهم آورد. از ژرفیهای دریا باز خواهم آورد.<p><br/>
<p>  تا پای خود را در خون فروبری و زبان سگان تو از دشمنانت بهرهٔ خود را بیابد.<p><br/>
<p>  ای خدا طریق‌های تو را دیده‌اند، یعنی طریق‌های خدا و پادشاه مرا در قدس.<p><br/>
<p>  در پیش رو، مغنیان می‌خرامند و در عقب، سازندگان و در وسط دوشیزگان دفّ زن.<p><br/>
<p>  خدا را در جماعتها متبارک خوانید و خداوند را از چشمهٔ اسرائیل.<p><br/>
<p>  آنجاست بنیامین صغیر، حاکم ایشان و رؤسای یهودا محفل ایشان. رؤسای زبولون و رؤسای نفتالی.<p><br/>
<p>  خدایت برای تو قوّت را امر فرموده است. ای خدا آنچه را که برای ما کرده‌ای، استوار گردان.<p><br/>
<p>  به‌سبب هیکل تو که در اورشلیم است، پادشاهان هدایا نزد تو خواهند آورد.<p><br/>
<p>  و وحش نیزار را توبیخ فرما و رمهٔ گاوان را با گوساله‌های قوم که با شمشهای نقره نزد تو گردن می‌نهند. و قومهایی که جنگ را دوست می‌دارند پراکنده ساخته است.<p><br/>
<p>  سروران از مصر خواهند آمد و حبشه دستهای خود را نزد خدا بزودی دراز خواهد کرد.<p><br/>
<p>  ای ممالک جهان برای خدا سرود بخوانید. برای خداوند سرود بخوانید، سلاه.<p><br/>
<p>  برای او که بر فلکالافلاک قدیمی سوار است. اینک، آواز خود را می‌دهد، آوازی که پُرقوّت است.<p><br/>
<p>  خدارا به قوّت توصیف نمایید. جلال وی بر اسرائیل است و قوّت او در افلاک.<p><br/>
<p>  ای خدا از قدسهای خود مَهیب هستی. خدای اسرائیل قوم خود را قوّت و عظمت می‌دهد. متبارک باد خدا.<p><br/>
<p> [برای سالار مغنیان بر سوسنها. مزمور داود.]    خدایا مرا نجات ده! زیرا آبها به جان من درآمده است.<p><br/>
<p>  در خَلاب ژرف فرو رفته‌ام، جایی که نتوان ایستاد. به آبهای عمیق درآمده‌ام و سیل مرا می‌پوشاند.<p><br/>
<p>  از فریاد خود خسته شده‌ام و گلوی من سوخته و چشمانم از انتظار خدا تار گردیده است.<p><br/>
<p>  آنانی که بی‌سبب از من نفرت دارند، از مویهای سرم زیاده‌اند و دشمنانِ ناحقِ من که قصد هلاکت من دارند زورآورند. پس آنچه نگرفته بودم، رد کردم.<p><br/>
<p>  ای خدا، تو حماقت مرا می‌دانی و گناهانم از تو مخفی نیست.<p><br/>
<p>  ای خداوند یهوه صبایوت، منتظرین تو به‌سبب من خجل نشوند. ای خدای اسرائیل، طالبان تو به‌سبب من رسوا نگردند.<p><br/>
<p>  زیرا به خاطر تو متحمل عار گردیده‌ام و رسوایی روی من، مرا پوشیده است.<p><br/>
<p>  نزد برادرانم اجنبی شده‌ام و نزد پسران مادر خود غریب.<p><br/>
<p>  زیرا غیرت خانهٔ تو مرا خورده است و ملامتهای ملامتکنندگان تو بر من طاری گردیده.<p><br/>
<p>  روزه داشته، جان خود را مثل اشک ریختهام. و این برای من عار گردیده است.<p><br/>
<p>  پلاس را لباس خود ساخته‌ام و نزد ایشان ضربالمثل گردیده‌ام.<p><br/>
<p>  دروازه نشینان دربارهٔٔ من حرف می‌زنند و سرود می‌گساران گشته‌ام.<p><br/>
<p>  و امّا من، ای خداوند دعای خود را در وقت اجابت نزد تو می‌کنم. ای خدا در کثرت رحمانیت خود و راستیِ نجات خود مرا مستجاب فرما.<p><br/>
<p>  مرا از خَلاب خلاصی ده تا غرق نشوم و از نفرتکنندگانم و از ژرفیهای آب رستگار شوم.<p><br/>
<p>  مگذار که سَیَلان آب مرا بپوشاند و ژرفی مرا ببلعد و هاویه دهان خود را بر من ببندد.<p><br/>
<p>  ای خداوند مرا مستجاب فرما زیرا رحمت تو نیکوست. به کثرت رحمانیتت بر من توجه نما،<p><br/>
<p>  و روی خود را از بنده‌ات مپوشان زیرا در تنگی هستم. مرا بزودی مستجاب فرما.<p><br/>
<p>  به جانم نزدیک شده، آن را رستگار ساز. به‌سبب دشمنانم مرا فدیه ده.<p><br/>
<p>  تو عار و خجالت و رسوایی مرا می‌دانی و جمیع خصمانم پیش نظر تواند.<p><br/>
<p>  عار، دلِ مرا شکسته است و به شدت بیمار شده‌ام. انتظار مُشْفِقی کشیدم، ولی نبود و برای تسلیدهندگان، امّا نیافتم.<p><br/>
<p>  مرا برای خوراک زردآب دادند و چون تشنه بودم مرا سرکه نوشانیدند.<p><br/>
<p>  پس مائدهٔ ایشان پیش روی ایشان تله باد و چون مطمئن هستند، دامی باشد.<p><br/>
<p>  چشمان ایشان تار گردد تا نبینند و کمرهای ایشان را دائماً لرزان گردان.<p><br/>
<p>  خشم خود را بر ایشان بریز و سورت غضب تو ایشان را دریابد.<p><br/>
<p>  خانه‌های ایشان مخروبه گردد و در خیمه‌های ایشان هیچ‌کس ساکن نشود.<p><br/>
<p>  زیرا برکسی که تو زده‌ای جفا می‌کنند و دردهای کوفتگان تو را اعلان می‌نمایند.<p><br/>
<p>  گناه بر گناه ایشان مزید کن و در عدالت تو داخل نشوند.<p><br/>
<p>  از دفتر حیات محوشوند و با صالحین مرقوم نگردند.<p><br/>
<p>  و امّا من، مسکین و دردمند هستم. پس ای خدا، نجات تو مرا سرافراز سازد.<p><br/>
<p>  و نام خدا را با سرود تسبیح خواهم خواند و او را با حمد تعظیم خواهم نمود.<p><br/>
<p>  و این پسندیدهٔ خدا خواهد بود، زیاده از گاو و گوسالهای که شاخها و سمها دارد.<p><br/>
<p>  حلیمان این را دیده، شادمان شوند، و ای طالبان خدا دل شما زنده گردد،<p><br/>
<p>  زیرا خداوند فقیران را مستجاب می‌کند و اسیران خود را حقیر نمی‌شمارد.<p><br/>
<p>  آسمان و زمین او را تسبیح بخوانند. آبها نیز و آنچه در آنها می‌جنبد.<p><br/>
<p>  زیرا خدا صهیون را نجات خواهد داد و شهرهای یهودا را بنا خواهد نمود تا در آنجا سکونت نمایند و آن را متصرف گردند.<p><br/>
<p>  و ذریت بندگانش وارث آن خواهند شد و آنانی که نام او را دوست دارند، در آن ساکن خواهند گردید.<p><br/>
<p> [برای سالار مغنیان. مزمور داود بجهت یادگاری]    خدایا، برای نجات من بشتاب! ای خداوند به اعانت من تعجیل فرما!<p><br/>
<p>  آنانی که قصد جان من دارند، خجل و شرمنده شوند، و آنانی که در بدی من رغبت دارند، رو برگردانیده و رسوا گردند،<p><br/>
<p>  و آنانی که هَه‌هَه می‌گویند، به‌سبب خجالت خویش رو برگردانیده شوند.<p><br/>
<p>  و امّا جمیع طالبان تو، در تو وجد و شادی کنند، و دوست دارندگان نجات تو دائماً گویند،خدا متعال باد!<p><br/>
<p>  و امّا من مسکین و فقیر هستم. خدایا برای من تعجیل کن. تو مددکار و نجات‌دهندهٔٔ من هستی. ای خداوند تأخیر منما.<p><br/>
<p>  در تو ای خداوند پناه برده‌ام، پس تا به ابد خجل نخواهم شد.<p><br/>
<p>  به عدالت خود مرا خلاصی ده و برهان. گوش خود را به من فراگیر و مرا نجات ده.<p><br/>
<p>  برای من صخرهٔ سکونت باش تا همه وقت داخل آن شوم. تو به نجات من امر فرموده‌ای، زیرا صخره و قلعهٔ من تو هستی.<p><br/>
<p>  خدایا مرا از دست شریر برهان و از کف بدکار و ظالم.<p><br/>
<p>  زیرا ای خداوند یهوه، تو امید من هستی و از طفولیّتم اعتماد من بوده‌ای.<p><br/>
<p>  از شکم بر تو انداخته شده‌ام. از رحم مادرم ملجای من تو بوده‌ای و تسبیح من دائماً دربارهٔٔ تو خواهد بود.<p><br/>
<p>  بسیاری را آیتی عجیب شده‌ام. لیکن تو ملجای زورآور من هستی.<p><br/>
<p>  دهانم از تسبیح تو پر است و از کبریاییِ تو تمامیِ روز.<p><br/>
<p>  در زمان پیری مرا دور مینداز چون قوّتم زایل شود مرا ترک منما.<p><br/>
<p>  زیرا دشمنانم بر من حرف می‌زنند و مترصّدان جانم با یکدیگر مشورت می‌کنند<p><br/>
<p>  و می‌گویند، خدا او را ترک کرده است. پس او را تعاقب کرده، بگیرید، زیرا که رهاننده‌ای نیست.<p><br/>
<p>  ای خدا از من دور مشو. خدایا به اعانت من تعجیل نما.<p><br/>
<p>  خصمان جانم خجل و فانی شوند. و آنانی که برای ضرر من می‌کوشند، به عار و رسوایی ملبس گردند.<p><br/>
<p>  و امّا من دائماً امیدوار خواهم بود و بر همهٔٔ تسبیح تو خواهم افزود.<p><br/>
<p>  زبانم عدالت تو را بیان خواهد کرد و نجاتت راتمامیِ روز. زیرا که حد شمارهٔ آن را نمی‌دانم.<p><br/>
<p>  در تواناییِ خداوند یهوه خواهم آمد و از عدالت تو و بس خبر خواهم داد.<p><br/>
<p>  ای خدا از طفولیتم مرا تعلیم داده‌ای و تا الآن، عجایب تو را اعلان کرده‌ام.<p><br/>
<p>  پس ای خدا، مرا تا زمان پیری و سفید مویی نیز ترک مکن، تا این طبقه را از بازوی تو خبر دهم و جمیع آیندگان را از تواناییِ تو.<p><br/>
<p>  خدایا عدالت تو تا اعلیعلیین است. تو کارهای عظیم کرده‌ای. خدایا مانند تو کیست؟<p><br/>
<p>  ای که تنگیهای بسیار و سخت را به ما نشان داده‌ای، رجوع کرده، باز ما را زنده خواهی ساخت؛ و برگشته، ما را از عمق‌های زمین برخواهی آورد.<p><br/>
<p>  بزرگیِ مرا مزید خواهی کرد و برگشته، مرا تسلی خواهی بخشید.<p><br/>
<p>  پس من نیز تو را با بربط خواهم ستود، یعنی راستیِ تو را ای خدای من، و تو را ای قدوس اسرائیل با عود ترنم خواهم نمود.<p><br/>
<p>  چون برای تو سرود می‌خوانم لبهایم بسیار شادی خواهد کرد و جانم نیز که آن را فدیه داده‌ای.<p><br/>
<p>  زبانم نیز تمامیِ روز عدالت تو را ذکر خواهد کرد. زیرا آنانی که برای ضرر من می‌کوشیدند، خجل و رسوا گردیدند.<p><br/>
<p> [مزمور سلیمان]   ای خدا، انصاف خود را به پادشاه ده و عدالت خویش را به پسر پادشاه!<p><br/>
<p>  و او قوم تو را به عدالت داوری خواهد نمود و مساکین تو را به انصاف.<p><br/>
<p>  آنگاه کوه‌ها برای قوم سلامتی را بار خواهند آورد و تلها نیز در عدالت.<p><br/>
<p>  مساکین قوم را دادرسی خواهد کرد؛ و فرزندان فقیر را نجات خواهد داد؛ و ظالمان را زبون خواهدساخت.<p><br/>
<p>  از تو خواهند ترسید، مادامی که آفتاب باقی است و مادامی که ماه هست تا جمیع طبقات.<p><br/>
<p>  او مثل باران برعلفزارِ چیده شده فرود خواهد آمد، و مثل بارشهایی که زمین را سیراب می‌کند.<p><br/>
<p>  در زمان او صالحان خواهند شکفت و وفور سلامتی خواهد بود، مادامی که ماه نیست نگردد.<p><br/>
<p>  و او حکمرانی خواهد کرد از دریا تا دریا و از نهر تا اقصای جهان.<p><br/>
<p>  به حضور وی صحرانشینان گردن خواهند نهاد و دشمنان او خاک را خواهند لیسید.<p><br/>
<p>  پادشاهان ترشیش و جزایر هدایا خواهند آورد. پادشاهان شَبا و سَبا ارمغانها خواهند رسانید.<p><br/>
<p>  جمیع سلاطین او را تعظیم خواهند کرد و جمیع امّت‌ها او را بندگی خواهند نمود.<p><br/>
<p>  زیرا چون مسکین استغاثه کند، او را رهایی خواهد داد و فقیری را که رهاننده‌ای ندارد.<p><br/>
<p>  بر مسکین و فقیر کَرَم خواهد فرمود و جانهای مساکین را نجات خواهد بخشید.<p><br/>
<p>  جانهای ایشان را از ظلم و ستم فدیه خواهد داد و خون ایشان در نظر وی گرانبها خواهد بود.<p><br/>
<p>  و او زنده خواهد ماند و از طلای شبا بدو خواهد داد. دائماً برای وی دعا خواهد کرد و تمامی روز او را مبارک خواهد خواند.<p><br/>
<p>  و فراوانیِ غله در زمین بر قلهٔ کوه‌ها خواهد بود که ثمرهٔٔ آن مثل لُبنان جنبش خواهد کرد. و اهل شهرها مثل علف زمین نشو و نما خواهند کرد.<p><br/>
<p>  نام او تا ابدالآباد باقی خواهد ماند. اسم او پیش آفتاب دوام خواهد کرد. آدمیان در او برای یکدیگر برکت خواهند خواست و جمیع امّت‌های زمین او را خوشحال خواهند خواند.<p><br/>
<p>  متبارک باد یهوه خدا که خدای اسرائیل است.که او فقط کارهای عجیب می‌کند.<p><br/>
<p>  و متبارک باد نام مجید او تا ابدالآباد. و تمامیِ زمین از جلال او پر بشود. آمین و آمین.<p><br/>
<p>  دعاهای داود بن یسی تمام شد.<p><br/>
<p> [مزمور آساف]  هرآینه خدا برای اسرائیل نیکوست، یعنی برای آنانی که پاکدل هستند.<p><br/>
<p>  و امّا من نزدیک بود که پایهایم از راه در رود و نزدیک بود که قدمهایم بلغزد.<p><br/>
<p>  زیرا بر متکبران حسد بردم چون سلامتیِ شریران را دیدم.<p><br/>
<p>  زیرا که در موت ایشان قیده‌ا نیست و قوّت ایشان مستحکم است.<p><br/>
<p>  مثل مردم در زحمت نیستند و مثل آدمیان مبتلا نمی‌باشند.<p><br/>
<p>  بنابراین گردن ایشان به تکبر آراسته است و ظلم مثل لباس ایشان را می‌پوشاند.<p><br/>
<p>  چشمان ایشان از فربهی بدر آمده است و از خیالات دل خود تجاوز می‌کنند.<p><br/>
<p>  استهزا می‌کنند و حرفهای بد می‌زنند و سخنان ظلمآمیز را از جای بلند می‌گویند.<p><br/>
<p>  دهان خود را بر آسمانها گذارده‌اند و زبان ایشان در جهان گردش می‌کند.<p><br/>
<p>  پس قوم او بدینجا برمی‌گردند و آبهای فراوان، بدیشان نوشانیده می‌شود.<p><br/>
<p>  و ایشان می‌گویند، خدا چگونه بداند و آیا حضرت اعلی علم دارد؟<p><br/>
<p>  اینک، اینان شریر هستند که همیشه مطمئن بوده، در دولتمندی افزوده می‌شوند.<p><br/>
<p>  یقیناً من دل خود را عبث طاهر ساخته و دستهای خود را به پاکی شستهام.<p><br/>
<p>  و من تمامیِ روز مبتلا می‌شوم و تأدیب من هر بامداد حاضر است.<p><br/>
<p>  اگر می‌گفتم که چنین سخن گویم، هر آینه بر طبقهٔ فرزندان تو خیانت می‌کردم.<p><br/>
<p>  چون تفکر کردم که این را بفهمم، در نظر من دشوار آمد.<p><br/>
<p>  تا به قدسهای خدا داخل شدم. آنگاه در آخرت ایشان تأمل کردم.<p><br/>
<p>  هر آینه ایشان را در جایهای لغزنده گذارده‌ای. ایشان را به خرابیها خواهی انداخت.<p><br/>
<p>  چگونه بَغْتَهًٔ به هلاکت رسیده‌اند! تباه شده، از ترسهای هولناک نیست گردیده‌اند.<p><br/>
<p>  مثل خوابِ کسی چون بیدار شد، ای خداوند همچنین چون برخیزی، صورت ایشان را ناچیز خواهی شمرد.<p><br/>
<p>  لیکن دل من تلخ شده بود و در اندرون خود، دل ریش شده بودم.<p><br/>
<p>  و من وحشی بودم و معرفت نداشتم و مثل بهایم نزد تو گردیدم.<p><br/>
<p>  ولی من دائماً با تو هستم. تو دست راست مرا تأیید کرده‌ای.<p><br/>
<p>  موافق رأی خود مرا هدایت خواهی نمود و بعد از این مرا به جلال خواهی رسانید.<p><br/>
<p>  کیست برای من در آسمان؟ و غیر از تو هیچ چیز را در زمین نمی‌خواهم.<p><br/>
<p>  اگرچه جسد و دل من زائل گردد، لیکن صخرهٔ دلم و حصهٔ من خداست تا ابدالآباد.<p><br/>
<p>  زیرا آنانی که از تو دورند هلاک خواهند شد. و آنانی را که از تو زنا می‌کنند، نابود خواهی ساخت.<p><br/>
<p>  و امّا مرا نیکوست که به خدا تقّرب جویم. بر خداوند یهوه توکّل کرده‌ام تا همهٔٔ کارهای تو را بیان کنم.<p><br/>
<p> [قصیدهٔ آساف]   چرا ای خدا ما را ترک کرده‌ای تا به ابد و خشم تو بر گوسفندان مرتع خود افروخته شده است؟<p><br/>
<p>  جماعت خود را که از قدیم خریده‌ای، به یاد آور و آن را که فدیه داده‌ای تا سبط میراث تو شود و این کوه صهیون را که در آن ساکن بوده‌ای.<p><br/>
<p>  قدمهای خود را بسوی خرابه‌های ابدی بردار زیرا دشمن هرچه را که در قدس تو بود، خراب کرده است.<p><br/>
<p>  دشمنانت در میان جماعت تو غرّش می‌کنند و عَلَمهای خود را برای علامات برپا می‌نمایند.<p><br/>
<p>  و ظاهر می‌شوند چون کسانی که تبرها را بر درختان جنگل بلند می‌کنند.<p><br/>
<p>  و الآن همهٔٔ نقشهای تراشیدهٔ آن را به تبرها و چکشها خرد می‌شکنند.<p><br/>
<p>  قدسهای تو را آتش زده‌اند و مسکن نام تو را تا به زمین بی‌حرمت کرده‌اند.<p><br/>
<p>  و در دل خود می‌گویند، آنها را تماماً خراب می‌کنیم. پس جمیع کنیسه‌های خدا را در زمین سوزانیده‌اند.<p><br/>
<p>  آیات خود را نمی‌بینیم و دیگر هیچ نبی نیست. و در میان ما کسی نیست که بداند تا به کی خواهد بود.<p><br/>
<p>  ای خدا، دشمن تا به کی ملامت خواهد کرد؟ و آیا خصم، تا به ابد نام تو را اهانت خواهد نمود؟<p><br/>
<p>  چرا دست خود، یعنی دست راست خویش را برگردانیده‌ای؟ آن را از گریبان خود بیرون کشیده، ایشان را فانی کن.<p><br/>
<p>  و خدا از قدیم پادشاه من است. او در میان زمین نجاتها پدید می‌آورد.<p><br/>
<p>  تو به قوّت خود دریا را منشق ساختی و سرهای نهنگان را در آبهاشکستی.<p><br/>
<p>  سرهای لِویاتان را کوفته، و او را خوراک صحرانشینان گردانیده‌ای.<p><br/>
<p>  تو چشمه‌ها و سیلها را شکافتی و نهرهای دائمی را خشک گردانیدی.<p><br/>
<p>  روز از آنِ توست و شب نیز از آنِ تو. نور و آفتاب را تو برقرار نموده‌ای.<p><br/>
<p>  تمامی حدود جهان را تو پایدار ساخته‌ای. تابستان و زمستان را تو ایجاد کرده‌ای.<p><br/>
<p>  ای خداوند این را به یادآور که دشمن ملامت می‌کند و مردم جاهل نام تو را اهانت می‌نمایند.<p><br/>
<p>  جانِ فاختهٔ خود را به جانور وحشی مسپار. جماعت مسکینان خود را تا به ابد فراموش مکن.<p><br/>
<p>  عهد خود را ملاحظه فرما زیرا که ظلمات جهان از مسکنهای ظلم پراست.<p><br/>
<p>  مظلومان به رسوایی برنگردند. مساکین و فقیران نام تو را حمد گویند.<p><br/>
<p>  ای خدا برخیز و دعوای خود را برپا دار؛ و به یادآور که احمق تمامیِ روز تو را ملامت می‌کند.<p><br/>
<p>  آواز دشمنان خود را فراموش مکن و غوغای مخالفان خود را که پیوسته بلند می‌شود.<p><br/>
<p> [برای سالار مغنیان بر لاتهلک. مزمور و سرود آساف]   تو را حمد می‌گوییم! ای خدا تو را حمد می‌گوییم! زیرا نام تو نزدیک است و مردم کارهای عجیب تو را ذکر می‌کنند.<p><br/>
<p>  هنگامی که به زمان معین برسم، براستی داوری خواهم کرد.<p><br/>
<p>  زمین و جمیع ساکنانش گداخته شده‌اند. من ارکان آن را برقرار نموده‌ام، سِلاه.<p><br/>
<p>  متکبران را گفتم، فخر مکنید! و به شریران که شاخ خود را میفرازید.<p><br/>
<p>  شاخهای خود را بهبلندی میفرازید. و با گردنکشی سخنان تکبرآمیز مگویید.<p><br/>
<p>  زیرا نه از مشرق و نه از مغرب، و نه از جنوب سرافرازی می‌آید.<p><br/>
<p>  لیکن خدا، داور است. این را به زیر می‌اندازد و آن را سرافراز می‌نماید.<p><br/>
<p>  زیرا در دست خداوند کاسهای است و بادهٔ آن پرجوش. از شراب ممزوج پر است که از آن می‌ریزد. و امّا دُرده‌ایش را جمیع شریران جهان افشرده، خواهند نوشید.<p><br/>
<p>  و امّا من، تا به ابد ذکر خواهم کرد و برای خدای یعقوب ترنم خواهم نمود.<p><br/>
<p>  جمیع شاخهای شریران را خواهم برید و امّا شاخهای صالحین برافراشته خواهد شد.<p><br/>
<p> [برای سالار مغنیان برذوات اوتار. مزمور و سرود آساف]   خدا در یهودا معروف است و نام او در اسرائیل عظیم!<p><br/>
<p>  خیمهٔٔ او است در شالیم و مسکن او در صهیون.<p><br/>
<p>  در آنجا، برقهای کمان را شکست. سپر و شمشیر و جنگ را، سِلاه.<p><br/>
<p>  تو جلیل هستی و مجید، زیاده از کوه‌های یغما!<p><br/>
<p>  قوی دلان تاراج شده‌اند و خواب ایشان را درربود و همهٔٔ مردان زورآور دست خود را نیافتند.<p><br/>
<p>  از توبیخ تو ای خدای یعقوب، بر ارابه‌ها و اسبان خوابی گران مستولی گردید.<p><br/>
<p>  تو مهیب هستی، تو! و در حین غضبت، کیست که به حضور تو ایستد؟<p><br/>
<p>  از آسمان داوری را شنوانیدی. پس جهان بترسید و ساکت گردید.<p><br/>
<p>  چون خدا برای داوری قیام فرماید تا همهٔٔ مساکینِ جهان را خلاصی بخشد، سِلاه،<p><br/>
<p>  آنگاه خشم انسان تو را حمد خواهد گفت، و باقی خشم را بر کمر خود خواهی بست.<p><br/>
<p>  نذر کنید و وفا نمایید برای یهوه خدای خود. همه که گرداگرد او هستند، هدیه بگذرانند نزد او که مَهیب است.<p><br/>
<p>  روح رؤسا را منقطع خواهد ساخت و برای پادشاهان جهان مهیب می‌باشد.<p><br/>
<p> [برای سالار مغنیان بر یدوتون. مزمور آساف]   آواز من بسوی خداست و فریاد می‌کنم؛ آواز من بسوی خداست. گوش خود را به من فرا خواهد گرفت.<p><br/>
<p>  در روز تنگیِ خود خداوند را طلب کردم. در شب، دست من دراز شده، بازکشیده نگشت و جان من تسلی نپذیرفت.<p><br/>
<p>  خدا را یاد می‌کنم و پریشان می‌شوم. تفکر می‌نمایم و روح من متحیر می‌گردد، سلاه.<p><br/>
<p>  چشمانم را بیدار می‌داشتی. بیتاب می‌شدم و سخن نمی‌توانستم گفت.<p><br/>
<p>  دربارهٔ ایام قدیم تفکر کرده‌ام. دربارهٔٔ سالهای زمانهای سلف.<p><br/>
<p>  سرود شبانهٔ خود را بخاطر می‌آورم و در دل خود تفکر می‌کنم و روح من تفتیش نموده است.<p><br/>
<p>  مگر خدا تا به ابد ترک خواهد کرد و دیگر هرگز راضی نخواهد شد.<p><br/>
<p>  آیا رحمت او تا به ابد زایل شده است؟ و قول او باطل گردیده تا ابدالآباد؟<p><br/>
<p>  آیا خدا رأفت را فراموش کرده؟ و رحمتهای خود را در غضب مسدود ساخته است؟ سلاه.<p><br/>
<p>  پس گفتم این ضعف من است. زهی سالهای دست راست حضرت اعلی!<p><br/>
<p>  کارهای خداوند را ذکر خواهم نمود زیرا کار عجیب تو را که از قدیم است، به یاد خواهم آورد<p><br/>
<p>  و در جمیعکارهای تو تأمل خواهم کرد و در صنعتهای تو تفکر خواهم نمود.<p><br/>
<p>  ای خدا، طریق تو در قدوسیت است. کیست خدای بزرگ مثل خدا؟<p><br/>
<p>  تو خدایی هستی که کارهای عجیب می‌کنی و قوّت خویش را بر قومها معروف گردانیده‌ای.<p><br/>
<p>  قوم خود را به بازوی خویش رهانیده‌ای، یعنی بنی‌یعقوب و بنی‌یوسف را. سلاه.<p><br/>
<p>  آبها تو را دید، ای خدا، آبها تو را دیده، متزلزل شد. لجّه‌ها نیز سخت مضطرب گردید.<p><br/>
<p>  ابرها آب بریخت و افلاک رعد بداد. تیرهای تو نیز به هر طرف روان گردید.<p><br/>
<p>  صدای رَعد تو در گردباد بود و برقها ربع مسکون را روشن کرد. پس زمین مرتعش و متزلزل گردید.<p><br/>
<p>  طریق تو در دریاست و راه‌های تو در آبهای فراوان و آثار تو را نتوان دانست.<p><br/>
<p>  قوم خود را مثل گوسفندان راهنمایی نمودی، به دست موسی و هارون.<p><br/>
<p> [قصیدهٔ آساف]   ای قوم من شریعت مرا بشنوید!گوشهای خود را به سخنان دهانم فراگیرید!<p><br/>
<p>  دهان خود را به مَثَل باز خواهم کرد به چیزهایی که از بنای عالم مخفی بود، تنطق خواهم نمود،<p><br/>
<p>  که آنها را شنیده و دانسته‌ایم و پدران ما برای ما بیان کرده‌اند.<p><br/>
<p>  از فرزندان ایشان آنها را پنهان نخواهیم کرد. تسبیحات خداوند را برای نسل آینده بیان می‌کنیم و قوّت او و اعمال عجیبی را که او کرده است.<p><br/>
<p>  زیرا که شهادتی در یعقوب برپا داشت و شریعتی در اسرائیل قرار دادو پدران ما را امر فرمود که آنها را به فرزندان خود تعلیم دهند؛<p><br/>
<p>  تا نسل آینده آنها را بدانند و فرزندانی که می‌بایست مولود شوند تا ایشان برخیزند و آنها را به فرزندان خود بیان نمایند؛<p><br/>
<p>  و ایشان به خدا توکّل نمایند و اعمال خدا را فراموش نکنند، بلکه احکام او را نگاه دارند.<p><br/>
<p>  و مثل پدران خود نسلی گردنکش و فتنهانگیز نشوند، نسلی که دل خود را راست نساختند و روح ایشان بسوی خدا امین نبود.<p><br/>
<p>  بنیافرایم که مسلح و کمانکش بودند، در روز جنگ رو برتافتند.<p><br/>
<p>  عهد خدا را نگاه نداشتند و از سلوک به شریعت او ابا نمودند،<p><br/>
<p>  و اعمال و عجایب او را فراموش کردند که آنها را بدیشان ظاهر کرده بود،<p><br/>
<p>  و در نظر پدران ایشان اعمال عجیب کرده بود، در زمین مصر و در دیار صوعن.<p><br/>
<p>  دریا را مُنْشَقّ ساخته، ایشان را عبور داد و آبها را مثل توده برپا نمود.<p><br/>
<p>  و ایشان را در روز به ابر راهنمایی کرد و تمامیِ شب به نور آتش.<p><br/>
<p>  در صحرا صخره‌ها را بشکافت و ایشان را گویا از لجّه‌های عظیم نوشانید.<p><br/>
<p>  پس سیلها را از صخره بیرون آورد و آب را مثل نهرها جاری ساخت.<p><br/>
<p>  و بار دیگر بر او گناه ورزیدند و بر حضرت اعلیٰ در صحرا فتنه انگیختند،<p><br/>
<p>  و در دلهای خود خدا را امتحان کردند، چونکه برای شهوات خود غذا خواستند.<p><br/>
<p>  و بر ضد خدا تکلم کرده، گفتند، آیا خدا می‌تواند در صحرا سفرهای حاضر کند؟<p><br/>
<p>  اینک، صخره را زد و آبها روان شد و وادیها جاری گشت. آیا می‌تواند نان را نیز بدهد. و گوشت را برای قوم خود حاضرسازد؟<p><br/>
<p>  پس خدا این را شنیده، غضبناک شد و آتش در یعقوب افروخته گشت و خشم بر اسرائیل مشتعل گردید.<p><br/>
<p>  زیرا به خدا ایمان نیاوردند و به نجات او اعتماد ننمودند.<p><br/>
<p>  پس ابرها را از بالا امر فرمود و درهای آسمان را گشود<p><br/>
<p>  و منّ را بر ایشان بارانید تا بخورند و غلهٔ آسمان را بدیشان بخشید.<p><br/>
<p>  مردمان، نان زورآوران را خوردند و آذوقهای برای ایشان فرستاد تا سیر شوند.<p><br/>
<p>  باد شرقی را در آسمان وزانید و به قوّت خود، باد جنوبی را آورد،<p><br/>
<p>  و گوشت را برای ایشان مثل غبار بارانید و مرغان بالدار را مثل ریگ دریا.<p><br/>
<p>  و آن را در میان اُردوی ایشان فرود آورد، گرداگرد مسکنهای ایشان.<p><br/>
<p>  پس خوردند و نیکو سیر شدند و موافق شهوات ایشان بدیشان داد.<p><br/>
<p>  ایشان از شهوت خود دست نکشیدند. و غذا هنوز در دهان ایشان بود<p><br/>
<p>  که غضب خدا بر ایشان افروخته شده؛ تنومندان ایشان را بکُشت و جوانان اسرائیل را هلاک ساخت.<p><br/>
<p>  با وجود این همه، باز گناه ورزیدند و به اعمال عجیب او ایمان نیاوردند.<p><br/>
<p>  بنابراین، روزهای ایشان را در بطالت تمام کرد و سالهای ایشان را درترس.<p><br/>
<p>  هنگامی که ایشان را کُشت او را طلبیدند و بازگشت کرده، دربارهٔٔ خدا تفحص نمودند،<p><br/>
<p>  و به یاد آوردند که خدا صخرهٔ ایشان، و خدای تعالی ولیّ ایشان است.<p><br/>
<p>  امّا به دهان خود او را تملّق نمودند و به زبان خویش به او دروغ گفتند،<p><br/>
<p>  زیرا که دل ایشان با او راست نبود و به عهد وی مؤتمن نبودند.<p><br/>
<p>  امّا او به حسب رحمانیتش گناه ایشان را عفو نموده، ایشان را هلاک نساخت بلکه بارها غضب خود را برگردانیده، تمامیِ خشم خویش را برنینگیخت.<p><br/>
<p>  و به یاد آورد که ایشان بشرند، بادی که می‌رود و بر نمی‌گردد.<p><br/>
<p>  چند مرتبه در صحرا بدو فتنه انگیختند و او را در بادیه رنجانیدند.<p><br/>
<p>  و برگشته، خدا را امتحان کردند و قدوس اسرائیل را اهانت نمودند،<p><br/>
<p>  و قوّت او را به خاطر نداشتند، روزی که ایشان را از دشمن رهانیده بود؛<p><br/>
<p>  که چگونه آیات خود را در مصر ظاهر ساخت و معجزات خود را در دیار صوعن.<p><br/>
<p>  و نهرهای ایشان را به خون مبدل نمود و روده‌ای ایشان را تا نتوانستند نوشید.<p><br/>
<p>  انواع پشه‌ها در میان ایشان فرستاد که ایشان را گزیدند و غوکهایی که ایشان را تباه نمودند؛<p><br/>
<p>  و محصول ایشان را به کِرم صد پا سپرد و عمل ایشان را به ملخ داد.<p><br/>
<p>  تاکستان ایشان را به تگرگ خراب کرد و درختان جُمَّیِز ایشان را به تگرگهای درشت.<p><br/>
<p>  بهایم ایشان را به تگرگ سپرد و مواشی ایشان را به شعله‌های برق.<p><br/>
<p>  و آتش خشم خود را بر ایشان فرستاد، غضب و غیظ و ضیق را، به فرستادن فرشتگان شریر.<p><br/>
<p>  و راهی برای غضب خود مهیا ساخته، جان ایشان را از موت نگاه نداشت، بلکه جان ایشان را به وبا تسلیم نمود.<p><br/>
<p>  و همهٔٔ نخستزادگان مصر را کُشت، اوایل قوّت ایشان را در خیمه‌های حام.<p><br/>
<p>  و قوم خود را مثل گوسفندان کوچانید و ایشان را در صحرا مثل گله راهنمایی نمود.<p><br/>
<p>  وایشان را در امنیت رهبری کرد تا نترسند و دریا دشمنان ایشان را پوشانید.<p><br/>
<p>  و ایشان را به حدود مقدّس خود آورد، بدین کوهی که به دست راست خود تحصیل کرده بود.<p><br/>
<p>  و امّت‌ها را از حضور ایشان راند و میراث را برای ایشان به ریسمان تقسیم کرد و اسباط اسرائیل را در خیمه‌های ایشان ساکن گردانید.<p><br/>
<p>  لیکن خدای تعالی را امتحان کرده، بدو فتنه انگیختند و شهادات او را نگاه نداشتند.<p><br/>
<p>  و برگشته، مثل پدران خود خیانت ورزیدند و مثل کمان خطا کننده منحرف شدند.<p><br/>
<p>  و به مقامهای بلند خود خشم او را به هیجان آوردند و به بتهای خویش غیرت او را جنبش دادند.<p><br/>
<p>  چون خدا این را بشنید غضبناک گردید و اسرائیل را به شدت مکروه داشت.<p><br/>
<p>  پس مسکن شیلو را ترک نمود، آن خیمه‌ای را که در میان آدمیان برپا ساخته بود،<p><br/>
<p>  و [تابوت] قوّت خود را به اسیری داد و جمال خویش را به دست دشمن سپرد،<p><br/>
<p>  و قوم خود را به شمشیر تسلیم نمود و با میراث خود غضبناک گردید.<p><br/>
<p>  جوانان ایشان را آتش سوزانید و برای دوشیزگان ایشان سرودِ نکاح نشد.<p><br/>
<p>  کاهنان ایشان به دم شمشیر افتادند و بیوه‌های ایشان نوحهگری ننمودند.<p><br/>
<p>  آنگاه خداوند مثل کسی که خوابیده بود بیدار شد، مثل جباری که از شراب می‌خروشد،<p><br/>
<p>  و دشمنان خود را به عقب زد و ایشان را عار ابدی گردانید.<p><br/>
<p>  و خیمهٔٔ یوسف را رد نموده، سبط افرایم را برنگزید.<p><br/>
<p>  لیکن سبط یهودا رابرگزید و این کوه صهیون را که دوست می‌داشت.<p><br/>
<p>  و قدس خود را مثل کوه‌های بلند بنا کرد، مثل جهان که آن را تا ابدالآباد بنیاد نهاد.<p><br/>
<p>  و بندهٔ خود داود را برگزید و او را از آغلهای گوسفندان گرفت.<p><br/>
<p>  از عقب میشهای شیرده او را آورد تا قوم او یعقوب و میراث او اسرائیل را رعایت کند.<p><br/>
<p>  پس ایشان را به حسب کمال دل خود رعایت نمود و ایشان را به مهارت دستهای خویش هدایت کرد.<p><br/>
<p> [مزمور آساف]    ای خدا، امّت‌ها به میراث تو داخل شده، هیکل قدس تو را بیعصمت ساختند. اورشلیم را خرابه‌ها نمودند.<p><br/>
<p>  لاشهای بندگانت را به مرغان هوا برای خوراک دادند و گوشت مقدّسانت را به وحوش صحرا.<p><br/>
<p>  خون ایشان را گرداگرد اورشلیم مثل آب ریختند و کسی نبود که ایشان را دفن کند.<p><br/>
<p>  نزد همسایگان خود عار گردیده‌ایم و نزد مجاوران خویش استهزا و سُخریّه شده‌ایم.<p><br/>
<p>  تا کی ای خداوند تا به ابد خشمناک خواهی بود؟ آیا غیرت تو مثل آتش افروخته خواهد شد تا ابدالآباد؟<p><br/>
<p>  قهر خود را بر امّت‌هایی که تو را نمی‌شناسند بریز و بر ممالکی که نام تو را نمی‌خوانند!<p><br/>
<p>  زیرا که یعقوب را خورده، و مسکن او را خراب کرده‌اند.<p><br/>
<p>  گناهان اجداد ما را بر ما به یاد میاور. رحمتهای تو بزودی پیش روی ما آید زیرا که بسیار ذلیل شده‌ایم.<p><br/>
<p>  ای خدا، ای نجات‌دهندهٔٔ ما، به خاطر جلال نام خود ما را یاری فرما و ما را نجات ده و بخاطر نام خود گناهان ما را بیامرز.<p><br/>
<p>  چرا امّت‌ها گویند که خدای ایشان کجاست؟ انتقام خون بندگانت که ریخته شده است، بر امّت‌ها در نظر ما معلوم شود.<p><br/>
<p>  نالهٔ اسیران به حضور تو برسد. به حسب عظمت بازوی خود آنانی را که به موت سپرده شده‌اند، برهان.<p><br/>
<p>  و جزای هفت چندان به آغوش همسایگان ما رسان، برای اهانتی که به تو کرده‌اند، ای خداوند.<p><br/>
<p>  پس ما که قوم تو و گوسفندان مرتع تو هستیم، تو را تا به ابد شکر خواهیم گفت و تسبیح تو را نسلاً بعد نسل ذکر خواهیم نمود.<p><br/>
<p> [برای سالار مغنیان. شهادتی بر سوسنها. مزمور آساف]   ای شبانِ اسرائیل بشنو! ای که یوسف را مثل گله رعایت می‌کنی! ای که بر کروبیین جلوس نموده‌ای، تجلی فرما!<p><br/>
<p>  به حضور افرایم و بنیامین و مَنَسی، توانایی خود را برانگیز و برای نجات ما بیا!<p><br/>
<p>  ای خدا ما را باز آور و روی خود را روشن کن تا نجات یابیم!<p><br/>
<p>  ای یهوه، خدای صبایوت، تا به کی به دعای قوم خویش غضبناک خواهی بود،<p><br/>
<p>  نان ماتم را بدیشان می‌خورانی و اشکهای بیاندازه بدیشان می‌نوشانی؟<p><br/>
<p>  ما را محل منازعهٔ همسایگان ما ساخته‌ای و دشمنان ما در میان خویش استهزا می‌نمایند.<p><br/>
<p>  ای خدای لشکرها ما را بازآور و روی خود را روشن کن تا نجات یابیم!<p><br/>
<p>  مَوی را ازمصر بیرون آوردی. امّت‌ها را بیرون کرده، آن را غرس نمودی.<p><br/>
<p>  پیش روی آن را وسعت دادی. پس ریشهٔٔ خود را نیکو زده، زمین را پر ساخت.<p><br/>
<p>  کوه‌ها به سایهاش پوشانیده شد و سروهای آزاد خدا به شاخه‌هایش.<p><br/>
<p>  شاخه‌های خود را تا به دریا پهن کرد و فرعهای خویش را تا به نهر.<p><br/>
<p>  پس چرا دیوارهایش را شکستهای که هر راهگذری آن را می‌چیند؟<p><br/>
<p>  گرازهای جنگل آن را ویران می‌کنند و وحوش صحرا آن را می‌چرند.<p><br/>
<p>  ای خدای لشکرها رجوع کرده، از آسمان نظر کن و ببین و از این مَوْ تفقد نما<p><br/>
<p>  و از این نهالی که دست راست تو غرس کرده است و از آن پسری که برای خویشتن قوی ساخته‌ای!<p><br/>
<p>  مثل هیزم در آتش سوخته شده و از عتاب روی تو تباه گردیده‌اند!<p><br/>
<p>  دست تو بر مرد دست راست تو باشد و بر پسر آدم که او را برای خویشتن قوی ساخته‌ای.<p><br/>
<p>  و ما از تو رو نخواهیم تافت. ما را حیات بده تا نام تو را بخوانیم.<p><br/>
<p>  ای یهوه، خدای لشکرها ما را بازآور و روی خود را روشن ساز تا نجات یابیم.<p><br/>
<p> [برای سالار مغنیان برجتّیت. مزمور آساف.]   ترنّم نمایید برای خدایی که قوّت ماست. برای خدای یعقوب آواز شادمانی دهید!<p><br/>
<p>  سرود را بلند کنید و دف را بیاورید و بربط دلنواز را با رباب!<p><br/>
<p>  کَرِنّا را بنوازید در اوّل ماه، در ماه تمام و در روز عید ما.<p><br/>
<p>  زیرا که این فریضهای است در اسرائیل و حکمی ازخدای یعقوب.<p><br/>
<p>  این را شهادتی در یوسف تعیین فرمود، چون بر زمین مصر بیرون رفت، جایی که لغتی را که نفهمیده بودم شنیدم،<p><br/>
<p>  دوشِ او را از بار سنگین آزاد ساختم و دستهای او از سبد رها شد.<p><br/>
<p>  در تنگی استدعا نمودی و تو را خلاصی دادم. در سِترِ رعد، تو را اجابت کردم و تو را نزد آب مَریبَه امتحان نمودم. سلاه.<p><br/>
<p>  ای قوم من بشنو و تو را تأکید می‌کنم. و ای اسرائیل اگر به من گوش دهی.<p><br/>
<p>  در میان تو خدای غیر نباشد و نزدِ خدای بیگانه سجده منما.<p><br/>
<p>  من یَهُوَه خدای تو هستم که تو را از زمین مصر برآوردم. دهان خود را نیکو باز کن و آن را پر خواهم ساخت.<p><br/>
<p>  لیکن قوم من سخن مرا نشنیدند و اسرائیل مرا ابا نمودند.<p><br/>
<p>  پس ایشان را به سختیِ دلشان ترک کردم که به مشورتهای خود سلوک نمایند.<p><br/>
<p>  ای کاش که قوم من به من گوش می‌گرفتند و اسرائیل در طریق‌های من سالک می‌بودند.<p><br/>
<p>  آنگاه دشمنان ایشان را بزودی به زیر می‌انداختم و دست خود را برخصمان ایشان برمی‌گردانیدم.<p><br/>
<p>  آنانی که از خداوند نفرت دارند بدو گردن می‌نهادند. امّا زمان ایشان باقی می‌بود تا ابدالآباد.<p><br/>
<p>  ایشان را به نیکوترین گندم می‌پرورد؛ و تو را به عسل از صخره سیر می‌کردم.<p><br/>
<p> [مزمور آساف]   خدا در جماعت خدا ایستاده است، در میان خدایان داوری می‌کند،<p><br/>
<p>  تا به کی به بی‌انصافی داوری خواهید کرد و شریران راطرفداری خواهید نمود؟ سِلاه.<p><br/>
<p>  فقیران و یتیمان را دادرسی بکنید. مظلومان و مسکینان را انصاف دهید.<p><br/>
<p>  مظلومان و فقیران را برهانید و ایشان را از دست شریران خلاصی دهید.<p><br/>
<p>  نمی‌دانند و نمی‌فهمند و در تاریکی راه می‌روند و جمیع اساس زمین متزلزل می‌باشد.<p><br/>
<p>  من گفتم که شما خدایانید و جمیع شما فرزندان حضرت اعلی.<p><br/>
<p>  لیکن مثل آدمیان خواهید مرد و چون یکی از سروران خواهید افتاد!<p><br/>
<p>  ای خدا برخیز و جهان را داوری فرما زیرا که تو تمامیِ امّت‌ها را متصرف خواهی شد.<p><br/>
<p> [سرود و مزمور آساف]   ای خدا تو را خاموشی نباشد! ای خدا ساکت مباش و میارام!<p><br/>
<p>  زیرا اینک، دشمنانت شورش می‌کنند و آنانی که از تو نفرت دارند، سر خود را برافراشتهاند.<p><br/>
<p>  بر قوم تو مکاید می‌اندیشند وبر پناهآوردگان تو مشورت می‌کنند.<p><br/>
<p>  و می‌گویند، بیایید ایشان را هلاک کنیم تا قومی نباشند و نام اسرائیل دیگر مذکور نشود.<p><br/>
<p>  زیرا به یک دل با هم مشورت می‌کنند و بر ضد تو عهد بسته‌اند.<p><br/>
<p>  خیمه‌های اَدُوم و اسماعیلیان و موآب و هاجریان.<p><br/>
<p>  جَبال و عَمّون و عَمالیق و فَلَسْطین با ساکنان صور.<p><br/>
<p>  آشور نیز با ایشان متفق شدند و بازویی برای بنیلوط گردیدند، سلاه.<p><br/>
<p>  بدیشان عمل نما چنانکه به مدیان کردی، چنانکه به سیسرا و یابین در وادی قیشون،<p><br/>
<p>  که در عَینْدوُر هلاک شدند و سرگین برای زمین گردیدند.<p><br/>
<p>  سرورانِ ایشان را مثل غُراب و ذِئب گردان و جمیع امرای ایشان را مثل ذَبَحْ و صَلْمُنّاع،<p><br/>
<p>  که می‌گفتند، مساکن خدا را برای خویشتن تصرف نماییم.<p><br/>
<p>  ای خدای من، ایشان را چون غبارِ گردباد بساز و مانند کاه پیش روی باد.<p><br/>
<p>  مثل آتشی که جنگل را می‌سوزاند و مثل شعلهای که کوه‌ها را مشتعل می‌سازد.<p><br/>
<p>  همچنان ایشان را به تند باد خود بران و به طوفان خویش ایشان را آشفته گردان.<p><br/>
<p>  رویهای ایشان را به ذلت پر کن تا نام تو را ای خداوند بطلبند.<p><br/>
<p>  خجل و پریشان بشوند تا ابدالآباد و شرمنده و هلاک گردند.<p><br/>
<p>  و بدانند تو که اسمت یهوه می‌باشد، به تنها بر تمامیِ زمین متعال هستی.<p><br/>
<p> [برای سالار مغنیان برجتّیت. مزمور بنیقورح]   ای یَهُوَه صبایوت، چه دلپذیر است مسکنهای تو!<p><br/>
<p>  جان من مشتاق، بلکه کاهیده شده است برای صحنهای خداوند . دلم و جسدم برای خدای حی صیحه می‌زند.<p><br/>
<p>  گنجشک نیز برای خود خانه‌ای پیدا کرده است و پرستوک برای خویشتن آشیانهای تا بچه‌های خود را در آن بگذارد، در مذبحهای تو ای یهوه صبایوت که پادشاه من و خدای من هستی.<p><br/>
<p>  خوشابحال آنانی که در خانهٔ تو ساکنند که تو را دائماً تسبیح می‌خوانند، سِلاه.<p><br/>
<p>  خوشابحال مردمانی که قوّت ایشان در تو است و طریق‌های تو در دلهای ایشان.<p><br/>
<p>  چون از وادیِ بکا عبور می‌کنند، آن را چشمه می‌سازند و بارانْ آن را بهبرکات می‌پوشاند.<p><br/>
<p>  از قوّت تا قوّت می‌خرامند و هر یک از ایشان در صهیون نزد خدا حاضر می‌شوند.<p><br/>
<p>  ای یهوه خدای لشکرها! دعای مرا بشنو! ای خدای یعقوب گوش خود را فراگیر! سلاه.<p><br/>
<p>  ای خدایی که سپر ما هستی، ببین و به روی مسیح خود نظر انداز.<p><br/>
<p>  زیرا یک روز در صحنهای تو بهتر است از هزار. ایستادن بر آستانهٔ خانهٔ خدای خود را بیشتر می‌پسندم از ساکن شدن در خیمه‌های اشرار.<p><br/>
<p>  زیرا که یهوه خدا آفتاب و سپر است. خداوند فیض و جلال خواهد داد و هیچ چیز نیکو را منع نخواهد کرد از آنانی که به راستی سالک باشند.<p><br/>
<p>  ای یهوه صبایوت، خوشابحال کسی که بر تو توکّل دارد.<p><br/>
<p> [برای سالار مغنیان. مزمور بنیقورح]   ای خداوند از زمین خود راضی شده‌ای. اسیریِ یعقوب را باز آورده‌ای.<p><br/>
<p>  عصیان قوم خود را عفو کرده‌ای. تمامیِ گناهان ایشان را پوشانیده‌ای، سلاه.<p><br/>
<p>  تمامیِ غضب خود را برداشته و از حدت خشم خویش رجوع کرده‌ای.<p><br/>
<p>  ای خدای نجات ما، ما را برگردان و غیظ خود را از ما بردار.<p><br/>
<p>  آیا تا به ابد با ما غضبناک خواهی بود؟ و خشم خویش را نسلاً بعد نسل طول خواهی داد؟<p><br/>
<p>  آیا برگشته ما را حیات نخواهی داد تا قوم تو در تو شادی نمایند؟<p><br/>
<p>  ای خداوند رحمت خود را بر ما ظاهر کن و نجات خویش را به ما عطا فرما.<p><br/>
<p>  آنچه خدا یهوهمی‌گوید خواهم شنید زیرا به قوم خود و به مقدّسان خویش به سلامتی خواهد گفت تا بسوی جهالت برنگردند.<p><br/>
<p>  یقیناً نجات او به ترسندگان او نزدیک است تا جلال در زمین ما ساکن شود.<p><br/>
<p>  رحمت و راستی با هم ملاقات کرده‌اند. عدالت و سلامتی یکدیگر را بوسیده‌اند.<p><br/>
<p>  راستی از زمین خواهد رویید و عدالت از آسمان خواهد نگریست.<p><br/>
<p>  خداوند نیز چیزهای نیکو را خواهد بخشید و زمین ما محصول خود را خواهد داد.<p><br/>
<p>  عدالت پیش روی او خواهد خرامید و آثار خود را طریقی خواهد ساخت.<p><br/>
<p> [دعای داود]   ای خداوند گوش خود را فراگرفته، مرا مستجاب فرما زیرا مسکین و نیازمند هستم!<p><br/>
<p>  جان مرا نگاه دار زیرا من متقّی هستم. ای خدای من، بندهٔٔ خود را که بر تو توکّل دارد، نجات بده.<p><br/>
<p>  ای خداوند بر من کرم فرما زیرا که تمامیِ روز تو را می‌خوانم!<p><br/>
<p>  جان بندهٔٔ خود را شادمان گردان زیرا ای خداوند جان خود را نزد تو برمی‌دارم.<p><br/>
<p>  زیرا تو ای خداوند، نیکو و غفار هستی و بسیار رحیم برای آنانی که تو را می‌خوانند.<p><br/>
<p>  ای خداوند دعای مرا اجابت فرما و به آواز تضّرع من توجه نما!<p><br/>
<p>  در روز تنگی خود تو را خواهم خواند زیرا که مرا مستجاب خواهی فرمود.<p><br/>
<p>  ای خداوند در میان خدایان مثل تو نیست و کاری مثل کارهای تو نی.<p><br/>
<p>  ای خداوند همهٔٔ امّت‌هایی که آفریده‌ای آمده، به حضور تو سجده خواهند کرد و نام تو را تمجید خواهند نمود.<p><br/>
<p>  زیرا که تو بزرگ هستی و کارهای عجیب می‌کنی. تو تنها خدا هستی.<p><br/>
<p>  ای خداوند طریق خود را به من بیاموز تا در راستی تو سالک شوم. دل مرا واحد ساز تا از نام تو ترسان باشم.<p><br/>
<p>  ای خداوند خدای من، تو را به تمامی دِل حمد خواهم گفت و نام تو را تمجید خواهم کرد تا ابدالآباد.<p><br/>
<p>  زیرا که رحمت تو به من عظیم است و جان مرا از هاویهٔ اسفل رهانیده‌ای.<p><br/>
<p>  ای خدا متکبّران بر من برخاستهاند و گروهی از ظالمان قصد جان من دارند و تو را در مد نظر خود نمی‌آورند.<p><br/>
<p>  و تو ای خداوند خدای رحیم و کریم هستی. دیر غضب و پُر از رحمت و راستی.<p><br/>
<p>  بسوی من التفات کن و بر من کرم فرما. قوّت خود را به بنده‌ات بده و پسر کنیز خود را نجات‌بخش.<p><br/>
<p>  علامت خوبی را به من بنما تا آنانی که از من نفرت دارند آن را دیده، خجل شوند زیرا که تو ای خداوند مرا اعانت کرده و تسلّی داده‌ای.<p><br/>
<p> [مزمور و سرود بنیقورح]   اساس او در کوه‌های مقدّس است<p><br/>
<p>  .2 خداوند دروازه‌های صهیون را دوست می‌دارد، بیشتر از جمیع مسکنهای یعقوب.<p><br/>
<p>  سخنهای مجید دربارهٔٔ تو گفته می‌شود، ای شهر خدا! سِلاه.<p><br/>
<p>  رَهَبْ و بابل را از شناسندگان خود ذکر خواهم کرد. اینک، فلسطین و صور و حبش، این در آنجا متولد شده است.<p><br/>
<p>  و دربارهٔٔ صهیون گفته خواهد شد که این و آن در آن متولد شده‌اند. و خود حضرت اعلی آن را استوارخواهد نمود.<p><br/>
<p>  خداوند چون امّت‌ها را می‌نویسد، ثبت خواهد کرد که این در آنجا متولد شده است، سِلاه.<p><br/>
<p>  مغنیان و رقصکنندگان نیز. جمیع چشمه‌های من در تو است.<p><br/>
<p> [سرود و مزمور بنیقورح برای سالار مغنیان بر مَحْلَتْ لَعَّنوتْ. قصیدهٔ هیمانِ اَزْراحی]   ای یَهُوَه خدای نجات من، شب و روز نزد تو فریاد کرده‌ام.<p><br/>
<p>  دعای من به حضور تو برسد، به نالهٔ من گوش خود را فراگیر.<p><br/>
<p>  زیرا که جان من از بلایا پر شده است و زندگانیام به قبر نزدیک گردیده.<p><br/>
<p>  از فروروندگان به هاویه شمرده شده‌ام و مثل مرد بیقوّت گشته‌ام.<p><br/>
<p>  در میان مردگان منفرد شده، مثل کُشتگان که در قبر خوابیده‌اند، که ایشان را دیگر به یاد نخواهی آورد و از دست تو منقطع شده‌اند.<p><br/>
<p>  مرا در هاویهٔ اسفل گذاشته‌ای، در ظلمت در ژرفیها.<p><br/>
<p>  خشم تو بر من سنگین شده است و به همهٔٔ امواج خود مرا مبتلا ساخته‌ای، سِلاه.<p><br/>
<p>  آشنایانم را از من دور کرده، و مرا مکروه ایشان گردانیده‌ای. محبوس شده، بیرون نمی‌توانم آمد.<p><br/>
<p>  چشمانم از مذلت کاهیده شد. ای خداوند، نزد تو فریاد کرده‌ام تمامیِ روز. دستهای خود را به تو دراز کرده‌ام.<p><br/>
<p>  آیا برای مردگان کاری عجیب خواهی کرد؟ مگر مردگان برخاسته، تو را حمد خواهند گفت؟ سلاه.<p><br/>
<p>  آیا رحمت تو در قبر مذکور خواهد شد؟ و امانت تو در هلاکت؟<p><br/>
<p>  آیا کار عجیب تو در ظلمت اعلام می‌شود و عدالت تو در زمین فراموشی؟<p><br/>
<p>  و امّا من نزد تو ای خداوند فریاد برآورده‌ام و بامدادان دعای من در پیش تومی‌آید.<p><br/>
<p>  ای خداوند چرا جان مرا ترک کرده، و روی خود را از من پنهان نموده‌ای.<p><br/>
<p>  من مستمند و از طفولیت مشرف بر موت شده‌ام. ترسهای تو را متحّمل شده، متحیر گردیده‌ام.<p><br/>
<p>  حدّت خشم تو بر من گذشته است و خوفهای تو مرا هلاک ساخته.<p><br/>
<p>  مثل آب دور مرا گرفته است تمامیِ روز و مرا از هر سو احاطه نموده.<p><br/>
<p>  یاران و دوستان را از من دور کرده‌ای و آشنایانم را در تاریکی.<p><br/>
<p> [قصیدهٔ ایتانِ ازراحی]   رحمتهای خداوند را تا به ابد خواهم سرایید. امانت تو را به دهان خود نسلاً بعد نسل اعلام خواهم کرد.<p><br/>
<p>  زیرا گفتم رحمت بنا خواهد شد تا ابدالآباد و امانت خویش را در افلاک پایدار خواهی ساخت.<p><br/>
<p>  با برگزیدهٔ خود عهد بستهام. برای بندهٔ خویش داود قسم خورده‌ام.<p><br/>
<p>  که ذریّت تو را پایدار خواهم ساخت تا ابدالآباد و تخت تو را نسلاً بعد نسل بنا خواهم نمود، سلاه.<p><br/>
<p>  و آسمانها کارهای عجیب تو را ای خداوند تمجید خواهند کرد و امانت تو را در جماعت مقدّسان.<p><br/>
<p>  زیرا کیست در آسمانها که با خداوند برابری تواند کرد؟ و از فرزندان زورآوران کِه را با خداوند تشبیه توان نمود؟<p><br/>
<p>  خدا بی‌نهایت مهیب است در جماعت مقدّسان و ترسناک است بر آنانی که گرداگرد او هستند.<p><br/>
<p>  ای یهوه خدای لشکرها کیست ای یاه قدیر مانند تو؟ و امانت تو،تو را احاطه می‌کند.<p><br/>
<p>  بر تکبر دریا تو مسلط هستی. چون امواجش بلند می‌شود، آنها را ساکن می‌گردانی.<p><br/>
<p>  رهب را مثل کشته شده خرد شکستهای. به بازوی زورآور خویش دشمنانت را پراکنده نموده‌ای.<p><br/>
<p>  آسمان از آن تو است و زمین نیز از آن تو. ربع مسکون و پری آن را تو بنیاد نهاده‌ای.<p><br/>
<p>  شمال و جنوب را تو آفریده‌ای. تابور و حرمون به نام تو شادی می‌کنند.<p><br/>
<p>  بازوی تو با قوّت است. دست تو زورآور است و دست راست تو متعال.<p><br/>
<p>  عدالت و انصاف اساس تخت تو است. رحمت و راستی پیش روی تو می‌خرامند.<p><br/>
<p>  خوشابحال قومی که آواز شادمانی را می‌دانند. در نور روی تو ای خداوند خواهند خرامید.<p><br/>
<p>  در نام تو شادمان خواهند شد تمامیِ روز و در عدالت تو سرافراشته خواهند گردید.<p><br/>
<p>  زیرا که فخر قوّت ایشان تو هستی و به رضامندیِ تو شاخ ما مرتفع خواهد شد.<p><br/>
<p>  زیرا که سپر ما از آن خداوند است و پادشاه ما از آن قدوس اسرائیل.<p><br/>
<p>  آنگاه در عالم رؤیا به مقدّس خود خطاب کرده، گفتی که نصرت را بر مردی زورآور نهادم و برگزیده‌ای از قوم را ممتاز کردم.<p><br/>
<p>  بندهٔ خود داود را یافتم و او را به روغن مقدّس خود مسح کردم.<p><br/>
<p>  که دست من با او استوار خواهد شد. بازوی من نیز او را قوی خواهد گردانید.<p><br/>
<p>  دشمنی بر او ستم نخواهد کرد و هیچ پسر ظلم بدو اذیت نخواهد رسانید.<p><br/>
<p>  و خصمان او را پیش روی وی خواهم گرفت و آنانی را که از او نفرت دارند مبتلا خواهم گردانید.<p><br/>
<p>  و امانت ورحمت من با وی خواهد بود و در نام من شاخ او مرتفع خواهد شد.<p><br/>
<p>  دست او را بر دریا مستولی خواهم ساخت و دست راست او را بر نهرها.<p><br/>
<p>  او مرا خواهد خواند که تو پدر من هستی، خدای من و صخرهٔ نجات من.<p><br/>
<p>  من نیز او را نخست‌زاده خود خواهم ساخت، بلندتر از پادشاهان جهان.<p><br/>
<p>  رحمت خویش را برای وی نگاه خواهم داشت تا ابدالآباد و عهد من با او استوار خواهد بود.<p><br/>
<p>  و ذریّت وی را باقی خواهم داشت تا ابدالآباد و تخت او را مثل روزهای آسمان.<p><br/>
<p>  اگر فرزندانش شریعت مرا ترک کنند، و در احکام من سلوک ننمایند،<p><br/>
<p>  اگر فرایض مرا بشکنند، و اوامر مرا نگاه ندارند،<p><br/>
<p>  آنگاه معصیت ایشان را به عصا تأدیب خواهم نمود و گناه ایشان را به تازیانه‌ها.<p><br/>
<p>  لیکن رحمت خود را از او برنخواهم داشت و امانت خویش را باطل نخواهم ساخت.<p><br/>
<p>  عهد خود را نخواهم شکست و آنچه را از دهانم صادر شد تغییر نخواهم داد.<p><br/>
<p>  یک چیز را به قدوسیت خود قسم خوردم و به داود هرگز دروغ نخواهم گفت.<p><br/>
<p>  که ذریّت او باقی خواهد بود تا ابدالآباد و تخت او به حضور من مثل آفتاب،<p><br/>
<p>  مثل ماه ثابت خواهد بود تا ابدالآباد و مثل شاهد امین در آسمان، سلاه.<p><br/>
<p>  لیکن تو ترک کرده‌ای و دور انداخته‌ای و با مسیح خود غضبناک شده‌ای.<p><br/>
<p>  عهد بندهٔ خود را باطل ساخته‌ای و تاج او را بر زمین انداخته، بیعصمت کرده‌ای.<p><br/>
<p>  جمیع حصارهایش را شکسته و قلعه‌های او را خراب نموده‌ای.<p><br/>
<p>  همهٔ راه گذران او را تاراج می‌کنند و او نزد همسایگانخود عار گردیده است.<p><br/>
<p>  دست راست خصمان او را برافراشته، و همهٔ دشمنانش را مسرور ساخته‌ای.<p><br/>
<p>  دم شمشیر او را نیز برگردانیده‌ای و او را در جنگ پایدار نساخته‌ای.<p><br/>
<p>  جلال او را باطل ساخته و تخت او را به زمین انداخته‌ای.<p><br/>
<p>  ایام شبابش را کوتاه کرده، و او را به خجالت پوشانیده‌ای، سلاه.<p><br/>
<p>  تا به کی ای خداوند خود را تا به ابد پنهان خواهی کرد و غضب تو مثل آتش افروخته خواهد شد؟<p><br/>
<p>  به یاد آور که ایام حیاتم چه کم است. چرا تمامیِ بنی‌آدم را برای بطالت آفریده‌ای؟<p><br/>
<p>  کدام آدمی زنده است که موت را نخواهد دید؟ و جان خویش را از دست قبر خلاص خواهد ساخت؟ سلاه.<p><br/>
<p>  ای خداوند رحمتهای قدیم تو کجاست که برای داود به امانت خود قسم خوردی؟<p><br/>
<p>  ای خداوند ملامت بندهٔ خود را به یاد آور که آن را از قومهای بسیار در سینه خود متحمل می‌باشم.<p><br/>
<p>  که دشمنان تو ای خداوند ملامت کرده‌اند، یعنی آثار مسیح تو را ملامت نموده‌اند.<p><br/>
<p>  خداوند متبارک باد تا ابدالآباد. آمین و آمین.<p><br/>
<p> [دعای موسی مرد خدا]   ای خداوند مسکن ما تو بوده‌ای، در جمیع نسلها،<p><br/>
<p>  قبل از آنکه کوه‌ها به وجود آید و زمین و ربع مسکون را بیافرینی. از ازل تا به ابد تو خدا هستی.<p><br/>
<p>  انسان را به غباربرمی‌گردانی، و می‌گویی ای بنی‌آدم رجوع نمایید.<p><br/>
<p>  زیرا که هزار سال در نظر تو مثل دیروز است که گذشته باشد و مثل پاسی از شب.<p><br/>
<p>  مثل سیلاب ایشان را رُفتْهای و مثل خواب شده‌اند. بامدادان مثل گیاهی که می‌روید.<p><br/>
<p>  بامدادان می‌شکُفَدْ و می‌روید. شامگاهان بریده و پژمرده می‌شود.<p><br/>
<p>  زیرا که در غضب تو کاهیده می‌شویم و در خشم تو پریشان می‌گردیم.<p><br/>
<p>  چونکه گناهان ما را در نظر خود گذارده‌ای و خفایای ما را در نور روی خویش.<p><br/>
<p>  زیرا که تمام روزهای ما در خشم تو سپری شد و سالهای خود را مثل خیالی بسر برده‌ایم.<p><br/>
<p>  ایّام عمر ما هفتاد سال است و اگر از بُنیه، هشتاد سال باشد. لیکن فخر آنها محنت و بطالت است زیرا به زودی تمام شده، پرواز می‌کنیم.<p><br/>
<p>  کیست که شدت خشم تو را می‌داند و غضب تو را چنانکه از تو می‌باید ترسید؟<p><br/>
<p>  ما را تعلیم ده تا ایام خود را بشماریم تا دل خردمندی را حاصل نماییم.<p><br/>
<p>  رجوع کن ای خداوند ! تا به کی؟ و بر بندگان خود شفقت فرما.<p><br/>
<p>  صبحگاهان ما را از رحمت خود سیر کن تا تمامیِ عمر خود ترنم و شادی نماییم.<p><br/>
<p>  ما را شادمان گردان به عوض ایّامی که ما را مبتلا ساختی و سالهایی که بدی را دیده‌ایم.<p><br/>
<p>  اعمال تو بر بندگانت ظاهر بشود و کبریایی تو بر فرزندان ایشان.<p><br/>
<p>  جمال خداوند خدای ما بر ما باد و عمل دستهای ما را بر ما استوار ساز! عمل دستهای ما را استوار گردان!<p><br/>
<p>  آنکه در ستر حضرت اعلی نشستهاست، زیر سایهٔ قادرمطلق ساکن خواهد بود.<p><br/>
<p>  دربارهٔ خداوند می‌گویم که او ملجا و قلعه من است و خدای من که بر او توکّل دارم.<p><br/>
<p>  زیرا که او تو را از دام صیاد خواهد رهانید و از وبای خبیث.<p><br/>
<p>  به پرهای خود تو را خواهد پوشانید و زیر بالهایش پناه خواهی گرفت. راستیِ او تو را مِجَّن و سپر خواهد بود.<p><br/>
<p>  از خوفی در شب نخواهی ترسید و نه از تیری که در روز می‌پرد.<p><br/>
<p>  و نه از وبایی که در تاریکی می‌خرامد و نه از طاعونی که وقت ظهر فساد می‌کند.<p><br/>
<p>  هزار نفر به جانب تو خواهند افتاد و ده‌هزار به دست راست تو. لیکن نزد تو نخواهد رسید.<p><br/>
<p>  فقط به چشمان خود خواهی نگریست و پاداش شریران را خواهی دید.<p><br/>
<p>  زیرا گفتی تو ای خداوند ملجای من هستی و حضرت اعلی را مأوای خویش گردانیده‌ای.<p><br/>
<p>  هیچ بدی بر تو واقع نخواهد شد و بلایی نزد خیمهٔ تو نخواهد رسید.<p><br/>
<p>  زیرا که فرشتگان خود را دربارهٔٔ تو امر خواهد فرمود تا در تمامیِ راه‌هایت تو را حفظ نمایند.<p><br/>
<p>  تو را بر دستهای خود برخواهند داشت، مبادا پای خود را به سنگ بزنی.<p><br/>
<p>  بر شیر و افعی پای خواهی نهاد؛ شیربچه و اژدها را پایمال خواهی کرد.<p><br/>
<p>  چونکه به من رغبت دارد او را خواهم رهانید و چونکه به اسم من عارف است او را سرافراز خواهم ساخت.<p><br/>
<p>  چون مرا خواند او را اجابت خواهم کرد. من در تنگی با او خواهم بود واو را نجات داده، مُعَزَّز خواهم ساخت.<p><br/>
<p>  به طول ایام او را سیر می‌گردانم و نجات خویش را بدو نشان خواهم داد.<p><br/>
<p> [مزمور و سرود برای روز سَبَّت]   خداوند را حمد گفتن نیکو است و به نام تو تسبیح خواندن، ای حضرت اعلیٰ.<p><br/>
<p>  بامدادان رحمت تو را اعلام نمودن و در هر شب امانت تو را.<p><br/>
<p>  بر ذات ده اوتار و بر رباب و به نغمه هجایون و بربط.<p><br/>
<p>  زیرا که ای خداوند مرا به کارهای خودت شادمان ساخته‌ای. به‌سبب اعمال دستهای تو ترنم خواهم نمود.<p><br/>
<p>  ای خداوند اعمال تو چه عظیم است و فکرهای تو بی‌نهایت عمیق.<p><br/>
<p>  مرد وحشی این را نمی‌داند و جاهل در این تأمل نمی‌کند.<p><br/>
<p>  وقتی که شریران مثل علف می‌رویند و جمیع بدکاران می‌شکفند، برای این است که تا به ابد هلاک گردند.<p><br/>
<p>  لیکن تو ای خداوند بر اعلیٰ علیین هستی، تا ابدالآباد.<p><br/>
<p>  زیرا اینک، دشمنان تو ای خداوند، هان دشمنان تو هلاک خواهند شد و جمیع بدکاران پراکنده خواهند شد.<p><br/>
<p>  و امّا شاخ مرا مثل شاخ گاو وحشی بلند کرده‌ای و به روغن تازه مسح شده‌ام.<p><br/>
<p>  و چشم من بر دشمنانم خواهد نگریست و گوشهای من از شریرانی که با من مقاومت می‌کنند خواهد شنید.<p><br/>
<p>  عادل مثل درخت خرما خواهد شکفت و مثل سرو آزاد در لبنان نمو خواهد کرد.<p><br/>
<p>  آنانی که در خانهٔ خداوند غرس شده‌اند، در صحنهای خدای ما خواهند شکفت.<p><br/>
<p>  در وقت پیری نیز میوه خواهند آورد و تر و تازه و سبز خواهند بود.<p><br/>
<p>  تا اعلام کنند که خداوند راست است. اوصخره من است و در وی هیچ بی‌انصافی نیست.<p><br/>
<p>  خداوند سلطنت را گرفته و خود را بهجلال آراسته است. خداوند خود را آراسته و کمر خود را به قوّت بسته است. ربع مسکون نیز پایدار گردیده است و جنبش نخواهد خورد.<p><br/>
<p>  تخت تو از ازل پایدار شده است و تو از قدیم هستی.<p><br/>
<p>  ای خداوند سیلابها برافراشتهاند سیلابها آواز خود را برافراشتهاند. سیلابها خروش خود را برافراشتهاند.<p><br/>
<p>  فوق آواز آبهای بسیار، فوق امواج زورآور دریا. خداوند در اعلی اعلیین زورآورتر است.<p><br/>
<p>  شهادات تو بی‌نهایت امین است. ای خداوند، قدوسیّتْ خانهٔ تو را میزیبد تا ابدالآباد.<p><br/>
<p>  ای یَهُوَه خدای ذوالانتقام، ای خدای ذوالانتقام، تجلّی فرما!<p><br/>
<p>  ای داور جهان متعال شو و بر متکبّران مکافات برسان!<p><br/>
<p>  ای خداوند تا به کی شریران، تا به کی شریران فخر خواهند نمود؟<p><br/>
<p>  حرفها می‌زنند و سخنان ستمآمیز می‌گویند. جمیع بدکاران لاف می‌زنند.<p><br/>
<p>  ای خداوند، قوم تو را می‌شکنند و میراث تو را ذلیل می‌سازند.<p><br/>
<p>  بیوه زنان و غریبان را می‌کشند و یتیمان را به قتل می‌رسانند<p><br/>
<p>  و می‌گویند یاه نمی‌بیند و خدای یعقوب ملاحظه نمی‌نماید.<p><br/>
<p>  ای احمقان قوم بفهمید! و ای ابلهان کی تعقل خواهید نمود؟<p><br/>
<p>  او که گوش را غرس نمود، آیا نمی‌شنود؟ او که چشم را ساخت، آیا نمی‌بیند؟<p><br/>
<p>  او که امّت‌ها را تأدیب می‌کند، آیاتوبیخ نخواهد نمود، او که معرفت را به انسان می‌آموزد؟<p><br/>
<p>  خداوند فکرهای انسان را می‌داند که محض بطالت است.<p><br/>
<p>  ای یاه، خوشابحال شخصی که او را تأدیب می‌نمایی و از شریعت خود او را تعلیم می‌دهی<p><br/>
<p>  تا او را از روزهای بلا راحت بخشی، مادامی که حفره برای شریران کنده شود.<p><br/>
<p>  زیرا خداوند قوم خود را رد نخواهد کرد و میراث خویش را ترک نخواهد نمود.<p><br/>
<p>  زیرا که داوری به انصاف رجوع خواهد کرد و همهٔ راست دلان پیروی آن را خواهند نمود.<p><br/>
<p>  کیست که برای من با شریران مقاومت خواهد کرد و کیست که با بدکاران مقابله خواهد نمود.<p><br/>
<p>  اگر خداوند مددکار من نمی‌بود، جان من به زودی در خاموشی ساکن می‌شد.<p><br/>
<p>  چون گفتم که پای من می‌لغزد، پس رحمت تو ای خداوند مرا تأیید نمود.<p><br/>
<p>  در کثرت اندیشه‌های دل من، تسلیهای تو جانم را آسایش بخشید.<p><br/>
<p>  آیا کرسی شرارت با تو رفاقت تواند نمود، که فساد را به قانون اختراع می‌کند؟<p><br/>
<p>  بر جان مرد صَدیق با هم جمع می‌شوند و بر خون بی‌گناه فتوا می‌دهند.<p><br/>
<p>  لیکن خداوند برای من قلعه بلند است و خدایم صخره ملجای من است.<p><br/>
<p>  و گناه ایشان را بر ایشان راجع خواهد کرد و ایشان را در شرارت ایشان فانی خواهد ساخت. یَهوه خدای ما ایشان را فانی خواهد نمود.<p><br/>
<p>  بیایید خداوند را بسراییم و صخره نجات خود را آواز شادمانی دهیم!<p><br/>
<p>  به حضور او با حمد نزدیک بشویم! و با مزامیر او را آواز شادمانی دهیم!<p><br/>
<p>  زیرا که یهوه، خدای بزرگ است،<p><br/>
<p>  و پادشاه عظیم بر جمیع خدایان. نشیبهای زمین در دست وی است و فرازهای کوه‌ها از آن او.<p><br/>
<p>  دریا از آن اوست، او آن را بساخت؛ و دستهای وی خشکی را مصور نمود.<p><br/>
<p>  بیایید عبادت و سجده نماییم و به حضور آفریننده خود خداوند زانو زنیم!<p><br/>
<p>  زیرا که او خدای ما است! و ما قوم مرتع و گلهٔ دست او می‌باشیم! امروز کاش آواز او را می‌شنیدید!<p><br/>
<p>  دل خود را سخت مسازید، مثل مریبا، مانند یوم مسّا در صحرا.<p><br/>
<p>  چون اجداد شما مرا آزمودند و تجربه کردند و اعمال مرا دیدند.<p><br/>
<p>  چهل سال از آن قوم محزون بودم و گفتم قوم گمراه دل هستند که طُرُق مرا نشناختند.<p><br/>
<p>  پس در غضب خود قسم خوردم، که به آرامیِ من داخل نخواهند شد.<p><br/>
<p>  زمین خداوند را بسرایید!<p><br/>
<p>  خداوند را بسرایید و نام او را متبارک خوانید! روز به روز نجات او را اعلام نمایید.<p><br/>
<p>  در میان امّت‌ها جلال او را ذکر کنید و کارهای عجیب او را در جمیع قومها.<p><br/>
<p>  زیرا خداوند عظیم است و بی‌نهایت حمید. و او مهیب است بر جمیع خدایان.<p><br/>
<p>  زیراجمیع خدایانِ امّت‌ها بتهایند، لیکن یهوه آسمانها را آفرید.<p><br/>
<p>  مجد و جلال به حضور وی است و قوّت و جمال در قدس وی.<p><br/>
<p>  ای قبایل قوم ها خداوند را توصیف نمایید! خداوند را به جلال و قوّت توصیف نمایید!<p><br/>
<p>  خداوند را به جلال اسم او توصیف نمایید! هدیه بیاورید و به صحنهای او بیایید!<p><br/>
<p>  خداوند را در زینت قدوسیّت بپرستید! ای تمامی زمین از حضور وی بلرزید!<p><br/>
<p>  در میان امّت‌ها گویید خداوند سلطنت گرفته است. ربع مسکون نیز پایدار شد و جنبش نخواهد خورد. قومها را به انصاف داوری خواهد نمود.<p><br/>
<p>  آسمان شادی کند و زمین مسرور گردد. دریا و پری آن غرش نماید.<p><br/>
<p>  صحرا و هر چه در آن است، به وجد آید. آنگاه تمام درختان جنگل ترنم خواهند نمود<p><br/>
<p>  به حضور خداوند زیرا که می‌آید، زیرا که برای داوری جهان می‌آید. ربع مسکون را به انصاف داوری خواهد کرد و قومها را به امانت خود.<p><br/>
<p>  خداوند سلطنت گرفته است، پس زمینشادی کند و جزیره‌های بسیار مسرور گردند.<p><br/>
<p>  ابرها و ظلمتِ غلیظ گرداگرد اوست. عدل و انصاف قاعده تخت اوست.<p><br/>
<p>  آتش پیش روی وی می‌رود و دشمنانِ او را به اطرافش می‌سوزاند.<p><br/>
<p>  برقهایش ربع مسکون را روشن می‌سازد. زمین این را بدید و بلرزید.<p><br/>
<p>  کوه‌ها از حضور خداوند مثل موم گداخته می‌شود، از حضور خداوند تمامی جهان.<p><br/>
<p>  آسمانها عدالتاو را اعلام می‌کنند و جمیع قومها جلال او را می‌بینند.<p><br/>
<p>  همهٔ پرستندگان بتهای تراشیده خجل می‌شوند که به بتها فخر می‌نمایند. ای جمیع خدایان او را بپرستید.<p><br/>
<p>  صهیون شنید و شادمان شد و دختران یهودا مسرور گردیدند، ای خداوند به‌سبب داوریهای تو.<p><br/>
<p>  زیرا که تو ای خداوند بر تمامی روی زمین متعال هستی. بر جمیع خدایان، بسیار اعلیٰ هستی.<p><br/>
<p>  ای شما که خداوند را دوست می‌دارید، از بدی نفرت کنید! او حافظ جانهای مقدّسان خود است. ایشان را از دست شریران می‌رهاند.<p><br/>
<p>  نور برای عادلان کاشته شده است و شادمانی برای راست‌دلان.<p><br/>
<p>  ای عادلان، در خداوند شادمان باشید! و ذکر قدّوسیّت او را حمد بگویید.<p><br/>
<p> [مزمور]   برای خداوند سرود تازه بسرایید زیرا کارهای عجیب کرده است. دست راست و بازوی قدّوس او، او را مظّفر ساخته است.<p><br/>
<p>  خداوند نجات خود را اعلام نموده، و عدالتش را به نظر امّت‌ها مکشوف کرده است.<p><br/>
<p>  رحمت و امانت خود را با خاندان اسرائیل به یاد آورد. همهٔ اقصای زمین نجات خدای ما را دیده‌اند.<p><br/>
<p>  ای تمامی زمین، خداوند را آواز شادمانی دهید. بانگ زنید و ترنّم نمایید و بسرایید.<p><br/>
<p>  خداوند را با بربط بسرایید! با بربط و با آواز نغمات!<p><br/>
<p>  با کَرِنّاها و آواز سرنا! به حضور یهوهپادشاه آواز شادمانی دهید!<p><br/>
<p>  دریا و پری آن بخروشد! ربع مسکون و ساکنان آن!<p><br/>
<p>  نهرها دستک بزنند! و کوه‌ها با هم ترنّم نمایند.<p><br/>
<p>  به حضور خداوند زیرا به داوری جهان می‌آید. ربع مسکون را به انصاف داوری خواهد کرد و قومها را به راستی.<p><br/>
<p>  خداوند سلطنت گرفته است، پس قومها بلرزند! بر کروبییّن جلوس می‌فرماید، زمین متزلزل گردد!<p><br/>
<p>  خداوند در صیهون عظیم است و او بر جمیع قومها متعال است!<p><br/>
<p>  اسم عظیم و مهیب تو را حمد بگویند، که او قدّوس است.<p><br/>
<p>  و قّوت پادشاه، انصاف را دوست می‌دارد. تو راستی را پایدار کرده، و انصاف و عدالت را در یعقوب به عمل آورده‌ای.<p><br/>
<p>  یهوه خدای ما را تکریم نمایید و نزد قدمگاه او عبادت کنید، که او قدّوس است.<p><br/>
<p>  موسی و هارون از کاهنانش و سموئیل از خوانندگان نام او. یهوه را خواندند و او ایشان را اجابت فرمود.<p><br/>
<p>  در ستون ابر بدیشان سخن گفت. شهادات او و فریضهای را که بدیشان داد نگاه داشتند.<p><br/>
<p>  ای یهوه خدای ما تو ایشان را اجابت فرمودی. ایشان را خدای غفور بودی. امّا از اعمال ایشان انتقام کشیدی.<p><br/>
<p>  یهوه خدای ما را متعال بخوانید و نزد کوه مقدّس او عبادت کنید. زیرا یهوه خدای ما قّدوس است.<p><br/>
<p>  ای تمامی روی زمین خداوند را آواز شادمانی دهید.<p><br/>
<p>  خداوند را با شادی عبادت نمایید و به حضور او با ترنّم بیایید.<p><br/>
<p>  بدانید که یهوه خداست؛ او ما را آفرید. ما قوم او هستیم و گوسفندان مرتع او.<p><br/>
<p>  به دروازه‌های او با حمد بیایید و به صحنهای او با تسبیح! او را حمد گویید و نام او را متبارک خوانید!<p><br/>
<p>  زیرا که خداوند نیکوست و رحمت او ابدی و امانت وی تا ابدالآباد.<p><br/>
<p> [مزمور داود]   رحمت و انصاف را خواهم سرایید.نزد تو ای خداوند، تسبیح خواهم خواند.<p><br/>
<p>  در طریق کامل به خردمندی رفتار خواهم نمود. نزد من کی خواهی آمد؟ در خانهٔ خود با دل سلیم سالک خواهم شد.<p><br/>
<p>  چیزی بد را پیش نظر خود نخواهم گذاشت. کار کج روان را مکروه می‌دارم، به من نخواهد چسبید.<p><br/>
<p>  دل کج از من دور خواهد شد. شخص شریر را نخواهم شناخت.<p><br/>
<p>  کسی را که در خُفیَه به همسایهٔ خود غیبت گوید، هلاک خواهم کرد. کسی را که چشم بلند و دل متکبر دارد تحّمل نخواهم کرد.<p><br/>
<p>  چشمانم بر امنای زمین است تا با من ساکن شوند. کسی که به طریق کامل سالک باشد، خادم من خواهد بود.<p><br/>
<p>  حیله گر در خانهٔ من ساکن نخواهد شد. دروغگو پیش نظر من نخواهد ماند.<p><br/>
<p>  همهٔ شریران زمین را صبحگاهان هلاک خواهم کرد تا جمیع بدکاران را از شهر خداوند منقطع سازم.<p><br/>
<p> [دعای مسکین وقتی‌که پریشان حال شده، ناله خود را به حضور یهوّه می‌ریزد]   ای خداوند دعای مرا بشنو، و فریاد من نزد تو برسد.<p><br/>
<p>  در روز تنگیام روی خود را از من مپوشان. گوش خود را به من فراگیر، و روزی که بخوانم مرا به زودی اجابت فرما.<p><br/>
<p>  زیرا روزهایم مثل دود تلف شد و استخوانهایم مثل هیزم سوخته گردید.<p><br/>
<p>  دل من مثل گیاه زده شده و خشک گردیده است زیرا خوردن غذای خود را فراموش می‌کنم.<p><br/>
<p>  به‌سبب آواز ناله خود، استخوانهایم به گوشت من چسبیده است.<p><br/>
<p>  مانند مرغ سقّای صحرا شده، و مثل بوم خرابه‌ها گردیده‌ام.<p><br/>
<p>  پاسبانی می‌کنم و مثل گنجشک بر پشتبام، منفرد گشته‌ام.<p><br/>
<p>  تمامی روز دشمنانم مرا سرزنش می‌کنند و آنانی که بر من دیوانه شده‌اند مرا لعنت می‌نمایند.<p><br/>
<p>  زیرا خاکستر را مثل نان خورده‌ام و مشروب خود را با اشک آمیختهام،<p><br/>
<p>  به‌سبب غضب و خشم تو زیرا که مرا برافراشته و به زیر افکنده‌ای.<p><br/>
<p>  روزهایم مثل سایه زوال پذیر گردیده و من مثل گیاه پژمرده شده‌ام.<p><br/>
<p>  لیکن تو ای خداوند جلوس فرموده‌ای تا ابدالآباد! و ذکر تو تا جمیع نسلهاست!<p><br/>
<p>  تو برخاسته، بر صهیون ترحم خواهی نمود زیرا وقتی است که بر او رأفت کنی و زمان معّین رسیده‌است.<p><br/>
<p>  چونکه بندگان تو در سنگهای وی رغبت دارند و بر خاک او شفقت می‌نمایند.<p><br/>
<p>  پس امّت‌ها از نام خداوند خواهند ترسید و جمیع پادشاهان جهان از کبریایی تو.<p><br/>
<p>  زیرا خداوند صهیون را بنا نموده، و در جلال خود ظهور فرموده است.<p><br/>
<p>  به دعای مسکینان توجه نموده، و دعای ایشان را خوار نشمرده است.<p><br/>
<p>  این برای نسل آینده نوشته می‌شود تا قومی که آفریده خواهند شد خداوند را تسبیح بخوانند.<p><br/>
<p>  زیرا که از بلندی قدس خود نگریسته، خداوند از آسمان بر زمین نظر افکنده است.<p><br/>
<p>  تا ناله اسیران را بشنود و آنانی را که به موت سپرده شده‌اند آزاد نماید.<p><br/>
<p>  تا نام خداوند را در صیهون ذکر نمایند و تسبیح او را در اورشلیم،<p><br/>
<p>  هنگامی‌که قومها با هم جمع شوند و ممالک نیز تا خداوند را عبادت نمایند.<p><br/>
<p>  توانایی مرا در راه ناتوان ساخت و روزهای مرا کوتاه گردانید.<p><br/>
<p>  گفتم، ای خدای من مرا در نصف روزهایم برمدار. سالهای تو تا جمیع نسلها است.<p><br/>
<p>  از قدیم بنیاد زمین را نهادی و آسمانها عمل دستهای تو است.<p><br/>
<p>  آنها فانی می‌شوند، لیکن تو باقی هستی و جمیع آنها مثل جامه مندرس خواهند شد. و مثل ردا آنها را تبدیل خواهی کرد و مبدّل خواهند شد.<p><br/>
<p>  لیکن تو همان هستی و سالهای تو تمام نخواهد گردید.<p><br/>
<p>  فرزندان بندگانت باقی خواهند ماند و ذرّیت ایشان در حضور تو پایدار خواهند بود.<p><br/>
<p> [مزمور داود]   ای جان من خداوند را متبارک بخوان! و هرچه در درون من است نام قدّوس او را متبارک خواند.<p><br/>
<p>  ای جان من خداوند را متبارک بخوان و جمیع احسانهای او را فراموش مکن!<p><br/>
<p>  که تمام گناهانت را می‌آمرزد و همهٔ مرضهای تو را شفا می‌بخشد؛<p><br/>
<p>  که حیات تو را از هاویه فدیه می‌دهد و تاج رحمت و رأفت را بر سر تو می‌نهد؛<p><br/>
<p>  که جان تو را به چیزهای نیکو سیر می‌کند تا جوانی تو مثل عقاب تازه شود.<p><br/>
<p>  خداوند عدالت را به جا می‌آورد و انصاف را برای جمیع مظلومان.<p><br/>
<p>  طریق‌های خویش را به موسی تعلیم داد و عملهای خود را به بنی‌اسرائیل.<p><br/>
<p>  خداوند رحمان و کریم است؛ دیر غضب و بسیار رحیم.<p><br/>
<p>  تا به ابد محاکمه نخواهد نمود و خشم را همیشه نگاه نخواهد داشت.<p><br/>
<p>  با ما موافق گناهان ما عمل ننموده، و به ما به حسب خطایای ما جزا نداده است.<p><br/>
<p>  زیرا آنقدر که آسمان از زمین بلندتر است، به همان قدر رحمت او بر ترسندگانش عظیم است.<p><br/>
<p>  به اندازه‌ای که مشرق از مغرب دور است، به همان اندازه گناهان ما را از ما دور کرده است.<p><br/>
<p>  چنانکه پدر بر فرزندان خود رئوف است، همچنان خداوند بر ترسندگان خود رأفت می‌نماید.<p><br/>
<p>  زیرا جبلّت ما را می‌داند و یاد می‌دارد که ما خاک هستیم.<p><br/>
<p>  و امّا انسان، ایّام او مثل گیاه است، مثل گل صحرا همچنان می‌شکفد.<p><br/>
<p>  زیرا که باد بر آن میوزد و نابود می‌گردد و مکانش دیگر آن را نمی‌شناسد.<p><br/>
<p>  لیکن رحمت خداوند بر ترسندگانش از ازل تا ابدالآباد است و عدالت او بر فرزندانِ فرزندان.<p><br/>
<p>  بر آنانی که عهد او را حفظ می‌کنند و فرایض او را یاد می‌دارند تا آنها را به جا آورند.<p><br/>
<p>  خداوند تخت خود را بر آسمانها استوار نموده، و سلطنت او بر همه مسلّط است.<p><br/>
<p>  خداوند را متبارک خوانید، ای فرشتگان او که در قوّت زورآورید و کلام او را به جا می‌آورید و آواز کلام او را گوش می‌گیرید!<p><br/>
<p>  ای جمیع لشکرهای او خداوند را متبارک خوانید! و ای خادمان او که ارادهٔ او را بجا می‌آورید!<p><br/>
<p>  ای همهٔ کارهای خداوند او را متبارک خوانید! در همهٔ مکانهای سلطنت او. ای جان من خداوند را متبارک بخوان!<p><br/>
<p>  ای جان من، خداوند را متبارکبخوان! ای یهوه خدای من تو بی‌نهایت عظیم هستی! به عزّت و جلال ملبّس هستی.<p><br/>
<p>  خویشتن را به نور مثل ردا پوشانیده‌ای. آسمانها را مثل پرده پهن ساخته‌ای.<p><br/>
<p>  آن که غرفات خود را بر آبها بنا کرده است و ابرها را مرکب خود نموده و بر بالهای باد می‌خرامد؛<p><br/>
<p>  فرشتگان خود را بادها می‌گرداند و خادمان خود را آتش مشتعل؛<p><br/>
<p>  که زمین را بر اساسش استوار کرده، تا جنبش نخورد تا ابدالآباد.<p><br/>
<p>  آن را به لجّه‌ها مثل ردا پوشانیده‌ای، که آبها بر کوه‌ها ایستاده‌اند.<p><br/>
<p>  از عتاب تو می‌گریزند. از آواز رعد تو پراکنده می‌شوند.<p><br/>
<p>  به فراز کوه‌ها برمی‌آیند، و به همواریها فرود می‌آیند، به مکانی که برای آنهامهیّا ساخته‌ای.<p><br/>
<p>  حدی برای آنها قرار داده‌ای که از آن نگذرند و برنگردند تا زمین را بپوشانند.<p><br/>
<p>  که چشمه‌ها را در وادیها جاری می‌سازد تا در میان کوه‌ها روان بشوند.<p><br/>
<p>  تمام حیوانات صحرا را سیراب می‌سازند تا گورخران تشنگی خود را فرو نشانند.<p><br/>
<p>  بر آنها مرغان هوا ساکن می‌شوند و از میان شاخه‌ها آواز خود را می‌دهند.<p><br/>
<p>  او از غرفات خود کوه‌ها را سیراب می‌کند و از ثمرات اعمال تو زمین سیر می‌شود.<p><br/>
<p>  نباتات را برای بهایم می‌رویاند و سبزه‌ها را برای خدمت انسان، و نان را از زمین بیرون می‌آورد،<p><br/>
<p>  و شراب را که دل انسان را شادمان می‌کند، و چهره او را به روغن شاداب می‌سازد؛ و دل انسان را به نان قوی می‌گرداند.<p><br/>
<p>  درختان خداوند شادابند، یعنی سروهای آزاد لبنان که غرس کرده است،<p><br/>
<p>  که در آنها مرغان آشیانهای خود را می‌گیرند و امّا صنوبر خانهٔ لقلق می‌باشد.<p><br/>
<p>  کوه‌های بلند برای بزهای کوهی و صخره‌ها برای یربوع ملجاء است.<p><br/>
<p>  ماه را برای موسمها ساخت و آفتاب مغرب خود را می‌داند.<p><br/>
<p>  تاریکی می‌سازی و شب می‌شود که در آن همهٔ حیوانات جنگلی راه می‌روند.<p><br/>
<p>  شیر بچگان برای شکار خود غرّش می‌کنند و خوراک خویش را از خدا می‌جویند.<p><br/>
<p>  چون آفتاب طلوع می‌کند جمع می‌شوند و در بیشه‌های خود می‌خوابند.<p><br/>
<p>  انسان برای عمل خود بیرون می‌آید و بجهت شغل خویش تا شامگاه.<p><br/>
<p>  ای خداوند اعمال تو چه بسیار است! جمیع آنها را به حکمت کرده‌ای. زمین از دولت تو پر است.<p><br/>
<p>  و آن دریای بزرگ و وسیعالاطراف نیز که در آن حشرات از حدّ شماره زیاده‌اند و حیوانات خرد و بزرگ.<p><br/>
<p>  و در آن کشتیها راه می‌روند و آن لویاتان که بجهت بازی کردن در آن آفریده‌ای.<p><br/>
<p>  جمیع اینها از تو انتظار می‌کشند تا خوراک آنها را در وقتش برسانی.<p><br/>
<p>  آنچه را که به آنها می‌دهی، فرا می‌گیرند. دست خود را باز می‌کنی، پس از چیزهای نیکو سیر می‌شوند.<p><br/>
<p>  روی خود را می‌پوشانی، پس مضطرب می‌گردند. روح آنها را قبض می‌کنی، پس میمیرند و به خاک خود برمی‌گردند.<p><br/>
<p>  چون روح خود را می‌فرستی، آفریده می‌شوند و روی زمین را تازه می‌گردانی.<p><br/>
<p>  جلال خداوند تا ابدالآباد است. خداوند از اعمال خود راضی خواهد بود.<p><br/>
<p>  که به زمین نگاه می‌کند و آن می‌لرزد. کوه‌ها را لمس می‌کند، پس آتشفشان می‌شوند.<p><br/>
<p>  خداوند را خواهم سرایید تا زنده می‌باشم. برای خدای خود تسبیح خواهم خواند تا وجود دارم.<p><br/>
<p>  تفکّر من او را لذیذ بشود و من در خداوند شادمان خواهم بود.<p><br/>
<p>  گناهکاران از زمین نابود گردند و شریران دیگر یافت نشوند. ای جان من، خداوند را متبارک بخوان! هلّلویاه!<p><br/>
<p>  یهوه را حمد گویید و نام او را بخوانید. اعمال او را در میان قومها اعلام نمایید.<p><br/>
<p>  او را بسرایید برای او تسبیح بخوانید. در تمام کارهای عجیب او تفکر نمایید.<p><br/>
<p>  در نام قدّوس او فخر کنید. دل طالبان خداوند شادمان باشد.<p><br/>
<p>  خداوند و قوّت او را بطلبید؛روی او را پیوسته طالب باشید.<p><br/>
<p>  کارهای عجیب را که او کرده است به یاد آورید. آیات او و داوریهای دهان او را.<p><br/>
<p>  ای ذریّت بندهٔ او ابراهیم، ای فرزندان یعقوب، برگزیده او،<p><br/>
<p>  یهوه خدای ماست! داوریهای او در تمامی جهان است.<p><br/>
<p>  عهد خود را یاد می‌دارد تا ابدالآباد و کلامی را که بر هزاران پشت فرموده است.<p><br/>
<p>  آن عهدی را که با ابراهیم بسته و قسمی را که برای اسحاق خورده است.<p><br/>
<p>  و آن را برای یعقوب فریضهای استوار ساخت و برای اسرائیل عهد جاودانی.<p><br/>
<p>  و گفت که، زمین کنعان را به تو خواهم داد تا حصّه میراث شما شود.<p><br/>
<p>  هنگامی که عددی معدود بودند، قلیلالعدد و غربا در آنجا،<p><br/>
<p>  و از امّتی تا امّتی سرگردان می‌بودند و از یک مملکت تا قوم دیگر.<p><br/>
<p>  او نگذاشت که کسی بر ایشان ظلم کند، بلکه پادشاهان را به خاطر ایشان توبیخ نمود<p><br/>
<p>  که بر مسیحان من دست مگذارید و انبیای مرا ضرر مرسانید.<p><br/>
<p>  پس قحطی را بر آن زمین خواند و تمامی قوام نان را شکست،<p><br/>
<p>  و مردی پیش روی ایشان فرستاد، یعنی یوسف را که او را به غلامی فروختند.<p><br/>
<p>  پایهای وی را به زنجیرها خستند و جان او در آهن بسته شد،<p><br/>
<p>  تا وقتی که سخن او واقع شد و کلام خداوند او را امتحان نمود.<p><br/>
<p>  آنگاه پادشاه فرستاده، بندهای او را گشاد و سلطان قومها او را آزاد ساخت.<p><br/>
<p>  او را بر خانهٔخود حاکم قرار داد و مختار بر تمام مایملک خویش،<p><br/>
<p>  تا به ارادهٔ خود سروران او را بند نماید و مشایخ او را حکمت آموزد.<p><br/>
<p>  پس اسرائیل به مصر درآمدند و یعقوب در زمین حام غربت پذیرفت.<p><br/>
<p>  و او قوم خود را به غایت بارور گردانید و ایشان را از دشمنان ایشان قویتر ساخت.<p><br/>
<p>  لیکن دل ایشان را برگردانید تا بر قوم او کینه ورزند و بر بندگان وی حیله نمایند.<p><br/>
<p>  بندهٔ خود موسی را فرستاد و هارون را که برگزیده بود.<p><br/>
<p>  کلمات و آیات او را در میان ایشان اقامه کردند و عجایب او را در زمین حام.<p><br/>
<p>  ظلمت را فرستاد که تاریک گردید. پس به کلام او مخالفت نورزیدند.<p><br/>
<p>  آبهای ایشان را به خون مبدل ساخت و ماهیان ایشان را می‌رانید.<p><br/>
<p>  زمین ایشان غوکها را به ازدحام پیدا نمود، حتّی در حرمهای پادشاهان ایشان.<p><br/>
<p>  او گفت و انواع مگسها پدید آمد و پشه‌ها در همهٔ حدود ایشان.<p><br/>
<p>  تگرگ را به عوض باران بارانید و آتش مشتعل را در زمین ایشان.<p><br/>
<p>  موها و انجیرهای ایشان را زد و درختان محّال ایشان را بشکست.<p><br/>
<p>  او گفت و ملخ پدید آمد و کرمها از حّد شماره افزون.<p><br/>
<p>  و هر سهم را در زمین ایشان بخوردند و میوه‌های زمین ایشان را خوردند.<p><br/>
<p>  و جمیع نخستزادگان را در زمین ایشان زد، اوایل تمامی قوّت ایشان را.<p><br/>
<p>  و ایشان را با طلا و نقره بیرون آورد که در اسباط ایشان یکی ضعیف نبود.<p><br/>
<p>  مصریان از بیرون رفتن ایشان شاد بودند زیرا که خوف ایشان بر آنها مستولی گردیده بود.<p><br/>
<p>  ابری برای پوشش گسترانید و آتشی که شامگاه روشنایی دهد.<p><br/>
<p>  سؤال کردند پس سَلْوی برای ایشان فرستاد و ایشان را از نان آسمان سیر گردانید.<p><br/>
<p>  صخره را بشکافت و آب جاری شد؛ در جایهای خشک مثل نهر روان گردید.<p><br/>
<p>  زیرا کلام مقدّس خود را به یاد آورد و بندهٔ خویش ابراهیم را.<p><br/>
<p>  و قوم خود را با شادمانی بیرون آورد و برگزیدگان خویش را با ترنّم.<p><br/>
<p>  و زمینهای امّت‌ها را بدیشان داد و زحمت قومها را وارث شدند.<p><br/>
<p>  تا آنکه فرایض او را نگاه دارند و شریعت او را حفظ نمایند. هللویاه!<p><br/>
<p>  هللویاه! خداوند را حمد بگویید زیرا که او نیکو است و رحمت او تا ابدالآباد!<p><br/>
<p>  کیست که اعمال عظیم خداوند را بگوید و همهٔ تسبیحات او را بشنواند؟<p><br/>
<p>  خوشابحال آنانیکه انصاف را نگاه دارند و آن که عدالت را در همه وقت به عمل آورد.<p><br/>
<p>  ای خداوند مرا یاد کن به رضامندییی که با قوم خود می‌داری؛ و به نجات خود از من تفقّد نما.<p><br/>
<p>  تا سعادت برگزیدگان تو را ببینم و به شادمانی قوم تو مسرور شوم و با میراث تو فخر نمایم.<p><br/>
<p>  با پدران خود گناه نموده‌ایم و عصیان ورزیده، شرارت کرده‌ایم.<p><br/>
<p>  پدران ما کارهای عجیب تو را در مصر نفهمیدند و کثرت رحمت تو را به یاد نیاوردند، بلکه نزد دریا، یعنی بحر قلزم فتنه انگیختند.<p><br/>
<p>  لیکن به خاطر اسم خود ایشان را نجات داد تا توانایی خود را اعلان نماید.<p><br/>
<p>  و بحر قُلْزُم را عتاب کرد که خشک گردید. پس ایشان را در لجّه‌ها مثل بیابان رهبری فرمود.<p><br/>
<p>  و ایشان را از دست دشمن نجات داد و از دست خصم رهایی بخشید.<p><br/>
<p>  و آب، دشمنان ایشان را پوشانید که یکی از ایشان باقی نماند.<p><br/>
<p>  آنگاه به کلام او ایمان آوردند و حمد او را سراییدند.<p><br/>
<p>  لیکن اعمال او را به زودی فراموش کردند و مشورت او را انتظار نکشیدند.<p><br/>
<p>  بلکه شهوتپرستی نمودند در بادیه؛ و خدا را امتحان کردند در هامون.<p><br/>
<p>  و مسألت ایشان را بدیشان داد. لیکن لاغری در جانهای ایشان فرستاد.<p><br/>
<p>  پس به موسی در اردو حسد بردند و به هارون، مقدّس یهوّه.<p><br/>
<p>  و زمین شکافته شده، داتان را فرو برد و جماعت ابیرام را پوشانید.<p><br/>
<p>  و آتش، در جماعت ایشان افروخته شده، شعلهٔ آتش شریران را سوزانید.<p><br/>
<p>  گوسالهای در حوریب ساختند و بتی ریخته شده را پرستش نمودند.<p><br/>
<p>  و جلال خود را تبدیل نمودند به مثال گاوی که علف می‌خورد.<p><br/>
<p>  و خدای نجات دهنده خود را فراموش کردند که کارهای عظیم در مصر کرده بود،<p><br/>
<p>  و اعمال عجیبه را در زمین حام و کارهای ترسناک را در بحر قلزم.<p><br/>
<p>  آنگاه گفت که ایشان را هلاک بکند، اگر برگزیده اوموسی در شکاف به حضور وی نمی‌ایستاد، تا غضب او را از هلاکتِ ایشان برگرداند.<p><br/>
<p>  و زمین مرغوب را خوار شمردند و به کلام وی ایمان نیاوردند.<p><br/>
<p>  و در خیمه‌های خود همهمه کردند و قول خداوند را استماع ننمودند.<p><br/>
<p>  له'ذا دست خود را برایشان برافراشت، که ایشان را در صحرا از پا درآوَرَدْ.<p><br/>
<p>  و ذریّت ایشان را در میان امّت‌ها بیندازد و ایشان را در زمینها پراکنده کند.<p><br/>
<p>  پس به بعل فغور پیوستند و قربانی‌های مردگان را خوردند.<p><br/>
<p>  و به کارهای خود خشم او را به هیجان آوردند و وبا بر ایشان سخت آمد.<p><br/>
<p>  آنگاه فینحاس بر پا ایستاده، داوری نمود و وبا برداشته شد.<p><br/>
<p>  و این برای او به عدالت محسوب گردید، نسلاً بعد نسل تا ابدالآباد.<p><br/>
<p>  و او را نزد آب مریبه غضبناک نمودند. حتی موسی را به خاطر ایشان آزاری عارض گردید.<p><br/>
<p>  زیرا که روح او را تلخ ساختند، تا از لبهای خود ناسزا گفت.<p><br/>
<p>  و آن قومها را هلاک نکردند، که دربارهٔ ایشان خداوند امر فرموده بود.<p><br/>
<p>  بلکه خویشتن را با امّت‌ها آمیختند و کارهای ایشان را آموختند.<p><br/>
<p>  و بتهای ایشان را پرستش نمودند تا آنکه برای ایشان دام گردید.<p><br/>
<p>  و پسران و دختران خویش را برای دیوها قربانی گذرانیدند،<p><br/>
<p>  و خون بی‌گناه را ریختند، یعنی خون پسران و دختران خود را که آن را برای بتهای کنعان ذبح کردند و زمین از خون ملوّث گردید.<p><br/>
<p>  و از کارهای خود نجس شدند و در افعال خویش زناکار گردیدند.<p><br/>
<p>  له'ذا خشم خداوند بر قوم خود افروخته شد و میراث خویش را مکروه داشت.<p><br/>
<p>  و ایشان را به دست امّت‌ها تسلیم نمود تا آنانی که از ایشان نفرت داشتند، بر ایشان حکمرانی کردند.<p><br/>
<p>  و دشمنان ایشان بر ایشان ظلم نمودند و زیر دست ایشان ذلیل گردیدند.<p><br/>
<p>  بارهای بسیار ایشان را خلاصی داد. لیکن به مشورتهای خویش براو فتنه کردند و به‌سبب گناه خویش خوار گردیدند.<p><br/>
<p>  با وجود این، بر تنگی ایشان نظر کرد، وقتی که فریاد ایشان را شنید.<p><br/>
<p>  و به خاطر ایشان، عهد خود را به یاد آورد و در کثرت رحمت خویش بازگشت نمود.<p><br/>
<p>  و ایشان را حرمت داد، در نظر جمیع اسیرکنندگان ایشان.<p><br/>
<p>  ای یهوّه خدای ما، ما را نجات ده! و ما را از میان امّت‌ها جمع کن! تا نام قدّوس تو را حمد گوییم و در تسبیح تو فخر نماییم.<p><br/>
<p>  یهوّه خدای اسرائیل متبارک باد از ازل تا ابدالآباد. و تمامی قوم بگویند آمین. هلّلویاه!<p><br/>
<p>  خداوند را حمد بگویید زیرا که او نیکو است و رحمت او باقی است تا ابدالآباد.<p><br/>
<p>  فدیه شدگان خداوند این را بگویند که ایشان را از دست دشمن فدیه داده است.<p><br/>
<p>  و ایشان را از بُلدان جمع کرده، از مشرق و مغرب و از شمال و جنوب.<p><br/>
<p>  در صحرا آواره شدند و دربادیهای بیطریق و شهری برای سکونت نیافتند.<p><br/>
<p>  گرسنه و تشنه نیز شدند و جان ایشان در ایشان مستمند گردید.<p><br/>
<p>  آنگاه در تنگی خود نزد خداوند فریاد برآوردند و ایشان را از تنگیهای ایشان رهایی بخشید،<p><br/>
<p>  و ایشان را به راه مستقیم رهبری نمود، تا به شهری مسکون درآمدند.<p><br/>
<p>  پس خداوند را به‌سبب رحمتش تشکّر نمایند و به‌سبب کارهای عجیب وی با بنی‌آدم.<p><br/>
<p>  زیرا که جان آرزومند را سیر گردانید و جان گرسنه را از چیزهای نیکو پر ساخت،<p><br/>
<p>  آنانی که در تاریکی و سایه موت نشسته بودند، که در مذلّت و آهن بسته شده بودند.<p><br/>
<p>  زیرا به کلام خدا مخالفت نمودند و به نصیحت حضرت اعلی اهانت کردند.<p><br/>
<p>  و او دل ایشان را به مشقّت ذلیل ساخت؛ بلغزیدند و مدد کننده‌ای نبود.<p><br/>
<p>  آنگاه در تنگی خود نزد خداوند فریاد برآوردند و ایشان را از تنگیهای ایشان رهایی بخشید.<p><br/>
<p>  ایشان را از تاریکی و سایه موت بیرون آورد و بندهای ایشان را بگسست.<p><br/>
<p>  پس خداوند را به‌سبب رحمتش تشکّر نمایند و به‌سبب کارهای عجیب او با بنی‌آدم.<p><br/>
<p>  زیرا که دروازه‌های برنجین را شکسته، و بندهای آهنین را پاره کرده است.<p><br/>
<p>  احمقان به‌سبب طریق شریرانه خود و به‌سبب گناهان خویش، خود را ذلیل ساختند.<p><br/>
<p>  جان ایشان هر قسم خوراک را مکروه داشت و به دروازه‌های موت نزدیک شدند.<p><br/>
<p>  آنگاه در تنگی خود نزد خداوند فریاد برآوردند و ایشان را از تنگیهای ایشان رهایی بخشید.<p><br/>
<p>  کلام خود را فرستاده، ایشان را شفا بخشید و ایشان را از هلاکتهای ایشان رهانید.<p><br/>
<p>  پس خداوند را به‌سبب رحمتش تشکرنمایند و به‌سبب کارهای عجیب او با بنی‌آدم.<p><br/>
<p>  و قربانی‌های تشکّر را بگذرانند و اعمال وی را به ترّنم ذکر کنند.<p><br/>
<p>  آنانی که در کشتیها به دریا رفتند، و در آبهای کثیر شغل کردند.<p><br/>
<p>  اینان کارهای خداوند را دیدند و اعمال عجیب او را در لجّه‌ها.<p><br/>
<p>  او گفت پس باد تند را وزانید و امواج آن را برافراشت.<p><br/>
<p>  به آسمانها بالا رفتند و به لجّه‌ها فرود شدند و جان ایشان از سختی گداخته گردید.<p><br/>
<p>  سرگردان گشته، مثل مستان افتان و خیزان شدند و عقل ایشان تماماً حیران گردید.<p><br/>
<p>  آنگاه در تنگی خود نزد خداوند فریاد برآوردند و ایشان را از تنگیهای ایشان رهایی بخشید.<p><br/>
<p>  طوفان را به آرامی ساکت ساخت که موجهایش ساکن گردید.<p><br/>
<p>  پس مسرور شدند زیرا که آسایش یافتند و ایشان را به بندرِ مرادِ ایشان رسانید.<p><br/>
<p>  پس خداوند را به‌سبب رحمتش تشکّر نمایند و به‌سبب کارهای عجیب او با بنی‌آدم.<p><br/>
<p>  و او را در مجمع قوم متعال بخوانند و در مجلس مشایخ او را تسبیح بگویند.<p><br/>
<p>  او نهرها را به بادیه مبدّل کرد و چشمه‌های آب را به زمین تشنه.<p><br/>
<p>  و زمین بارور را نیز به شورهزار، به‌سبب شرارت ساکنان آن.<p><br/>
<p>  بادیه را به دریاچه آب مبدّل کرد و زمین خشک را به چشمه‌های آب.<p><br/>
<p>  و گرسنگان را در آنجا ساکن ساخت تا شهری برای سکونت بنا نمودند.<p><br/>
<p>  و مزرعه‌ها کاشتند و تاکستانها غرس نمودند و حاصل غلّه به عمل آوردند.<p><br/>
<p>  و ایشان را برکت داد تا به غایت کثیر شدند و بهایم ایشان را نگذارد کم شوند.<p><br/>
<p>  و باز کم گشتند و ذلیل شدند، از ظلم و شقاوت و حزن.<p><br/>
<p>  ذلّت را بر رؤسا می‌ریزد و ایشان را در بادیهای که راه ندارد آواره می‌سازد.<p><br/>
<p>  امّا مسکین را ازمشقّتش برمیافرازد و قبیله‌ها را مثل گله‌ها برایش پیدا می‌کند.<p><br/>
<p>  صالحان این را دیده، شادمان می‌شوند و تمامی شرارت دهان خود را خواهد بست.<p><br/>
<p>  کیست خردمند تا بدین چیزها تفکّر نماید؟ که ایشان رحمتهای خداوند را خواهند فهمید.<p><br/>
<p> [سرود و مزمور داود]   ای خدا دل من مستحکم است. من خواهم سرایید و ترنّم خواهم نمود و جلال من نیز.<p><br/>
<p>  ای عود و بربط بیدار شوید! من نیز در سحرگاه بیدار خواهم شد.<p><br/>
<p>  ای خداوند، تو را در میان قومها حمد خواهم گفت و در میان طایفه‌ها تو را خواهم سرایید.<p><br/>
<p>  زیرا که رحمت تو عظیم است، فوق آسمانها! و راستی تو تا افلاک می‌رسد!<p><br/>
<p>  ای خدا، بر فوق آسمانها متعال باش و جلال تو بر تمامی زمین!<p><br/>
<p>  تا محبوبان تو خلاصی یابند. به دست راست خود نجات ده و مرا اجابت فرما.<p><br/>
<p>  خدا در قدّوسیت خود سخن گفته است، پس وجد خواهم نمود. شکیم را تقسیم می‌کنم و وادی سکّوت را خواهم پیمود.<p><br/>
<p>  جلعاد از آن من است و منسّی از آن من. و افرایم خود سر من. و یهودا عصای سلطنت من.<p><br/>
<p>  موآب ظرف شست و شوی من است، و بر ادوم نعلین خود را خواهم انداخت و بر فلسطین فخر خواهم نمود.<p><br/>
<p>  کیست که مرا به شهر حصین درآورد؟ کیست که مرا به ادوم رهبری نماید؟<p><br/>
<p>  آیا نه تو ای خدا که ما را ترک کرده‌ای؟ و تو ای خدا که بالشکرهای ما بیرون نمی‌آیی؟<p><br/>
<p>  ما را بر دشمن امداد فرما، زیرا که مدد انسان باطل است.<p><br/>
<p>  در خدا با شجاعت کار خواهیم کرد و او دشمنان ما را پایمال خواهد نمود.<p><br/>
<p> [برای سالار مغنیان. مزمور داود]   ای خدای تسبیح من، خاموش مباش!<p><br/>
<p>  زیرا که دهانِ شرارت و دهانِ فریب را بر من گشوده‌اند، و به زبان دروغ بر من سخن گفته‌اند.<p><br/>
<p>  به سخنان کینه مرا احاطه کرده‌اند و بی‌سبب با من جنگ نموده‌اند.<p><br/>
<p>  به عوض محبّتِ من، با من مخالفت می‌کنند، و امّا من دعا.<p><br/>
<p>  و به عوض نیکویی به من بدی کرده‌اند، و به عوض محبّت، عداوت نموده.<p><br/>
<p>  مردی شریر را بر او بگمار، و دشمن به دست راست او بایستد.<p><br/>
<p>  هنگامی که در محاکمه بیاید، خطا کار بیرون آید و دعای او گناه بشود.<p><br/>
<p>  ایّام عمرش کم شود و منصب او را دیگری ضبط نماید.<p><br/>
<p>  فرزندان او یتیم بشوند و زوجه وی بیوه گردد.<p><br/>
<p>  و فرزندان او آواره شده، گدایی بکنند و از خرابه‌های خود قوّت را بجویند.<p><br/>
<p>  طلبکار تمامی مایملک او را ضبط نماید و اجنبیان محنت او را تاراج کنند.<p><br/>
<p>  کسی نباشد که بر او رحمت کند و بر یتیمانِ وی احدی رأفت ننماید.<p><br/>
<p>  ذرّیت وی منقطع گردند و در طبقه بعد نام ایشان محو شود.<p><br/>
<p>  عصیان پدرانش نزد خداوند به یاد آورده شود و گناه مادرش محو نگردد.<p><br/>
<p>  و آنها در مدّ نظر خداوند دائماً بماند تا یادگاری ایشان را از زمین ببُرَد.<p><br/>
<p>  زیرا که رحمت نمودن را به یاد نیاوَرْد، بلکه بر فقیر و مسکین جفا کرد و بر شکسته دل تا او را به قتل رساند.<p><br/>
<p>  چون که لعنت را دوست می‌داشت، بدو رسیده و چون که برکت را نمی‌خواست، از او دور شده است.<p><br/>
<p>  و لعنت را مثل ردای خود در بر گرفت و مثل آب به شکمش درآمد و مثل روغن در استخوانهای وی.<p><br/>
<p>  پس مثل جامهای که او را می‌پوشاند، و چون کمربندی که به آن همیشه بسته می‌شود، خواهد بود.<p><br/>
<p>  این است اجرت مخالفانم از جانب خداوند و برای آنانی که بر جان من بدی می‌گویند.<p><br/>
<p>  امّا تو ای یهوّه خداوند، به خاطر نام خود با من عمل نما؛ چون که رحمت تو نیکوست، مرا خلاصی ده.<p><br/>
<p>  زیرا که من فقیر و مسکین هستم و دل من در اندرونم مجروح است.<p><br/>
<p>  مثل سایهای که در زوال باشد، رفته‌ام و مثل ملخ رانده شده‌ام.<p><br/>
<p>  زانوهایم از روزه داشتن می‌لرزد و گوشتم از فربهی کاهیده می‌شود.<p><br/>
<p>  و من نزد ایشان عار گردیده‌ام. چون مرا می‌بینند سر خود را می‌جنبانند.<p><br/>
<p>  ای یهوه خدای من مرا اعانت فرما، و به حسب رحمت خود مرا نجات ده،<p><br/>
<p>  تا بدانند که این است دست تو، و تو ای خداوند این را کرده‌ای.<p><br/>
<p>  ایشان لعنت بکنند، امّا تو برکت بده. ایشان برخیزند و خجل گردند و امّا بندهٔ تو شادمان شود.<p><br/>
<p>  جفا کنندگانم به رسوایی ملبّس شوند و خجالت خویش را مثل ردا بپوشند.<p><br/>
<p>  خداوند را به زبان خود بسیار تشکّر خواهم کرد و او را در جماعت کثیر حمد خواهم گفت.<p><br/>
<p>  زیرا که به دست راست مسکین خواهد ایستادتا او را از آنانی که بر جان او فتوا می‌دهند برهاند.<p><br/>
<p> [مزمور داود]   یهوه به خداوند من گفت، به دست راست من بنشین تا دشمنانت را پای انداز تو سازم.<p><br/>
<p>  خداوند عصای قوّت تو را از صهیون خواهد فرستاد. در میان دشمنان خود حکمرانی کن.<p><br/>
<p>  قوم تو در روزِ قوّتِ تو، هدایای تبرّعی می‌باشند. در زینتهای قدّوسیت، شبنمِ جوانیِ تو از رَحِم صحرگاه برای توست.<p><br/>
<p>  خداوند قسم خورده است و پشیمان نخواهد شد که تو کاهن هستی تا ابدالآباد، به رتبه ملکیصدق.<p><br/>
<p>  خداوند که به دست راست توست؛ در روز غضب خود پادشاهان را شکست خواهد داد.<p><br/>
<p>  در میان امّت‌ها داوری خواهد کرد. از لاشها پر خواهد ساخت و سر آنها را در زمین وسیع خواهد کوبید.<p><br/>
<p>  از نهرِ سرِ راه خواهد نوشید. بنابراین سر خود را بر خواهد افراشت.<p><br/>
<p>  هلّلویاه! خداوند را به تمامی دل حمد خواهم گفت، در مجلس راستان و در جماعت.<p><br/>
<p>  کارهای خداوند عظیم است، و همگانی که به آنها رغبت دارند در آنها تفتیش می‌کنند.<p><br/>
<p>  کار او جلال و کبریایی است و عدالت وی پایدار تا ابدالآباد.<p><br/>
<p>  یادگاری برای کارهای عجیب خود ساخته است. خداوند کریم و رحیم است.<p><br/>
<p>  ترسندگان خود را رزقی نیکوداده است. عهد خویش را به یاد خواهد داشت تا ابدالآباد.<p><br/>
<p>  قوّت اعمال خود را برای قوم خود بیان کرده است تا میراث امّت‌ها را بدیشان عطا فرماید.<p><br/>
<p>  کارهای دستهایش راستی و انصاف است و جمیع فرایض وی امین.<p><br/>
<p>  آنها پایدار است تا ابدالآباد. در راستی و استقامت کرده شده.<p><br/>
<p>  فدیهای برای قوم خود فرستاد و عهد خویش را تا ابد امر فرمود. نام او قدّوس و مهیب است.<p><br/>
<p>  ترس خداوند ابتدای حکمت است. همهٔ عاملین آنها را خردمندی نیکو است. حمد او پایدار است تا ابدالآباد.<p><br/>
<p>  هللویاه! خوشابحال کسی که از خداوند می‌ترسد و در وصایای او بسیار رغبت دارد.<p><br/>
<p>  ذرّیتش در زمین زورآور خواهند بود. طبقه راستان مبارک خواهند شد.<p><br/>
<p>  توانگری و دولت در خانهٔ او خواهد بود و عدالتش تا به ابد پایدار است.<p><br/>
<p>  نور برای راستان در تاریکی طلوع می‌کند. او کریم و رحیم و عادل است.<p><br/>
<p>  فرخنده است شخصی که رئوف و قرض دهنده باشد. او کارهای خود را به انصاف استوار می‌دارد.<p><br/>
<p>  زیرا که تا به ابد جنبش نخواهد خورد. مرد عادل تا به ابد مذکور خواهد بود.<p><br/>
<p>  از خبر بد نخواهد ترسید. دل او پایدار است و بر خداوند توکّل دارد.<p><br/>
<p>  دل او استوار است و نخواهد ترسید تا آرزوی خویش را بر دشمنان خود ببیند.<p><br/>
<p>  بذل نموده، به فقرا بخشیده است؛ عدالتش تا به ابد پایدار است. شاخ او با عزّت افراشته خواهد شد.<p><br/>
<p>  شریر این را دیده، غضبناک خواهد شد. دندانهای خود را فشرده، گداخته خواهد گشت. آرزوی شریران زایل خواهد گردید.<p><br/>
<p>  هلّلویاه! ای بندگان خداوند، تسبیح بخوانید. نام خداوند را تسبیح بخوانید.<p><br/>
<p>  نام خداوند متبارک باد، از الآن و تا ابدالآباد.<p><br/>
<p>  از مَطْلَع آفتاب تا مغرب آن، نام خداوند تسبیح خوانده شود.<p><br/>
<p>  خداوند بر جمیع امّت‌ها متعال است و جلال وی فوق آسمانها.<p><br/>
<p>  کیست مانند یهوّه خدای ما که بر اعلی علّیین نشسته است؟<p><br/>
<p>  و متواضع می‌شود تا نظر نماید بر آسمانها و بر زمین؛<p><br/>
<p>  که مسکین را از خاک برمی‌دارد و فقیر را از مزبله برمیافرازد.<p><br/>
<p>  تا او را با بزرگان بنشاند، یعنی با بزرگان قوم خویش.<p><br/>
<p>  زن نازاد را خانهنشین می‌سازد و مادر فرحناک فرزندان. هلّلویاه!<p><br/>
<p>  اجنبی زبان،<p><br/>
<p>  یهودا مَقْدَس او بود و اسرائیل محّل سلطنت وی.<p><br/>
<p>  دریا این را بدید و گریخت و اردن به عقب برگشت.<p><br/>
<p>  کوه‌ها مثل قوچها به جستن درآمدند و تلها مثل بره‌های گله.<p><br/>
<p>  ای دریا تو را چه شد که گریختی؟ و ای اردن که به عقب برگشتی؟<p><br/>
<p>  ای کوه‌ها که مثل قوچها به جستن درآمدید و ای تلها که مثل بره‌های گله.<p><br/>
<p>  ای زمیناز حضور خداوند متزلزل شو و از حضور خدای یعقوب.<p><br/>
<p>  که صخره را دریاچه آب گردانید و سنگ خارا را چشمه آب.<p><br/>
<p>  ما را نی، ای خداوند ! ما را نی، بلکه نام خود را جلال ده! به‌سبب رحمتت و به‌سبب راستی خویش.<p><br/>
<p>  امّت‌ها چرا بگویند که خدای ایشان الآن کجاست؟<p><br/>
<p>  امّا خدای ما در آسمانهاست. آنچه را که اراده نمود، به عمل آورده است.<p><br/>
<p>  بتهای ایشان نقره و طلاست، از صنعت دستهای انسان.<p><br/>
<p>  آنها را دهان است و سخن نمی‌گویند. آنها را چشمهاست و نمی‌بینند.<p><br/>
<p>  آنها را گوشهاست و نمی‌شنوند. آنها را بینی است و نمی‌بویند.<p><br/>
<p>  دستها دارند و لمس نمی‌کنند. و پایها و راه نمی‌روند. و به گلوی خود تنطّق نمی‌نمایند.<p><br/>
<p>  سازندگان آنها مثل آنها هستند، و هر که بر آنها توکّل دارد.<p><br/>
<p>  ای اسرائیل بر خداوند توکّل نما. او معاون و سپر ایشان است.<p><br/>
<p>  ای خاندانِ هارون بر خداوند توکّل نمایید. او معاون و سپر ایشان است.<p><br/>
<p>  ای ترسندگانِ خداوند، بر خداوند توکّل نمایید. او معاون و سپر ایشان است.<p><br/>
<p>  خداوند ما را به یاد آورده، برکت می‌دهد. خاندان اسرائیل را برکت خواهد داد و خاندان هارون را برکت خواهد داد.<p><br/>
<p>  ترسندگان خداوند را برکت خواهد داد، چه کوچک و چه بزرگ.<p><br/>
<p>  خداوند شما را ترقی خواهد داد، شما و فرزندان شما را.<p><br/>
<p>  شما مبارک خداوند هستید که آسمان و زمین را آفرید.<p><br/>
<p>  آسمانها، آسمانهای خداوند است و امّا زمین را به بنی‌آدم عطا فرمود.<p><br/>
<p>  مردگان نیستند که یاه را تسبیح می‌خوانند؛ و نه آنانی که به خاموشی فرو می‌روند.<p><br/>
<p>  لیکن ما یاه را متبارک خواهیم خواند، از الآن و تا ابدالآباد. هلّلویاه!<p><br/>
<p>  خداوند را محبّت می‌نمایم زیرا که آواز من و تضّرع مرا شنیده است.<p><br/>
<p>  زیرا که گوش خود را به من فرا داشته است، پس مدّت حیات خود، او را خواهم خواند.<p><br/>
<p>  ریسمانهای موت مرا احاطه کرد و تنگیهای هاویه مرا دریافت، تنگی و غم پیدا کردم.<p><br/>
<p>  آنگاه نام خداوند را خواندم. آه ای خداوند جان مرا رهایی ده!<p><br/>
<p>  خداوند رئوف و عادل است و خدای ما رحیم است.<p><br/>
<p>  خداوند ساده دلان را محافظت می‌کند. ذلیل بودم و مرا نجات داد.<p><br/>
<p>  ای جان من به آرامی خود برگرد، زیرا خداوند به تو احسان نموده است.<p><br/>
<p>  زیرا که جان مرا از موت خلاصی دادی و چشمانم را از اشک و پایهایم را از لغزیدن.<p><br/>
<p>  به حضور خداوند سالک خواهم بود، در زمین زندگان.<p><br/>
<p>  ایمان آوردم پس سخن گفتم. من بسیار مستمند شدم.<p><br/>
<p>  در پریشانی خود گفتم که جمیع آدمیان دروغگویند.<p><br/>
<p>  خداوند را چه ادا کنم، برای همهٔ احسانهایی که به من نموده است؟<p><br/>
<p>  پیاله نجات را خواهم گرفت و نام خداوند را خواهم خواند.<p><br/>
<p>  نذرهای خود را به خداوند ادا خواهم کرد، به حضور تمامی قوم او.<p><br/>
<p>  موت مقدّسان خداوند در نظر وی گرانبها است.<p><br/>
<p>  آه ای خداوند، من بندهٔ تو هستم! من بندهٔ تو و پسر کنیز تو هستم. بندهای مرا گشوده‌ای!<p><br/>
<p>  قربانی‌های تشکر نزد تو خواهم گذرانید و نام خداوند را خواهم خواند.<p><br/>
<p>  نذرهای خود را به خداوند ادا خواهم کرد، به حضور تمامی قوم وی،<p><br/>
<p>  در صحنهای خانهٔ خداوند، در اندرون تو ای اورشلیم. هلّلویاه!<p><br/>
<p>  ای جمیع امّت‌ها خداوند را تسبیحبخوانید! ای تمامی قبایل! او را حمد گویید!<p><br/>
<p>  زیرا که رحمت او بر ما عظیم است و راستی خداوند تا ابدالآباد. هلّلویاه!<p><br/>
<p>  خداوند را حمد گویید زیرا که نیکوست و رحمت او تا ابدالآباد است.<p><br/>
<p>  اسرائیل بگویند که رحمت او تا ابدالآباد است.<p><br/>
<p>  خاندان هارون بگویند که رحمت او تا ابدالآباد است.<p><br/>
<p>  ترسندگان خداوند بگویند که رحمت او تا ابدالآباد است.<p><br/>
<p>  در تنگی یاه را خواندم. یاه مرا اجابت فرموده، در جای وسیع آورد.<p><br/>
<p>  خداوند با من است، پس نخواهم ترسید. انسان به من چه تواند کرد؟<p><br/>
<p>  خداوند برایم از مددکاران من است. پس من بر نفرت کنندگان خود آرزوی خویش را خواهم دید.<p><br/>
<p>  به خداوند پناه بردن بهتر است از توکّل نمودن بر آدمیان.<p><br/>
<p>  به خداوند پناه بردن بهتراست از توکّل نمودن بر امیران.<p><br/>
<p>  جمیع امّت‌ها مرا احاطه کردند، لیکن به نام خداوند ایشان را هلاک خواهم کرد.<p><br/>
<p>  مرا احاطه کردند و دور مرا گرفتند، لیکن به نام خداوند ایشان را هلاک خواهم کرد.<p><br/>
<p>  مثل زنبورها مرا احاطه کردند و مثل آتش خارها خاموش شدند. زیرا که به نام خداوند ایشان را هلاک خواهم کرد.<p><br/>
<p>  بر من سخت هجوم آوردی تا بیفتم، لیکن خداوند مرا اعانت نمود.<p><br/>
<p>  خداوند قوّت و سرود من است و نجات من شده است.<p><br/>
<p>  آواز ترنّم و نجات در خیمه‌های عادلان است. دست راست خداوند با شجاعت عمل می‌کند.<p><br/>
<p>  دست راست خداوند متعال است. دست راست خداوند با شجاعت عمل می‌کند.<p><br/>
<p>  نمی‌میرم، بلکه زیست خواهم کرد و کارهای یاه را ذکر خواهم نمود.<p><br/>
<p>  یاه مرا به شدت تنبیه نموده، لیکن مرا به موت نسپرده است.<p><br/>
<p>  دروازه‌های عدالت را برای من بگشایید! به آنها داخل شده، یاه را حمد خواهم گفت.<p><br/>
<p>  دروازه خداوند این است. عادلان بدان داخل خواهند شد.<p><br/>
<p>  تو را حمد می‌گویم زیرا که مرا اجابت فرموده و نجات من شده‌ای.<p><br/>
<p>  سنگی را که معماران رد کردند، همان سر زاویه شده است.<p><br/>
<p>  این از جانب خداوند شده و در نظر ما عجیب است.<p><br/>
<p>  این است روزی که خداوند ظاهر کرده است. درآن وجد و شادی خواهیم نمود.<p><br/>
<p>  آه ای خداوند نجات ببخش! آه ای خداوند سعادتعطا فرما!<p><br/>
<p>  متبارک باد او که به نام خداوند می‌آید. شما را از خانهٔ خداوند برکت می‌دهیم.<p><br/>
<p>  یهوّه خدایی است که ما را روشن ساخته است. ذبیحه را به ریسمانها بر شاخهای قربانگاه ببندید.<p><br/>
<p>  تو خدای من هستی تو، پس تو را حمد می‌گویم. خدای من، تو را متعال خواهم خواند.<p><br/>
<p>  خداوند را حمد گویید زیرا که نیکوست و رحمت او تا ابدالآباد است.<p><br/>
<p> [ا]   خوشا به حال کاملان طریق که به شریعت خداوند سالکند.<p><br/>
<p>  خوشا به حال آنانی که شهادات او را حفظ می‌کنند و به تمامیِ دل او را می‌طلبند.<p><br/>
<p>  کج روی نیز نمی‌کنند و به طریق‌های وی سلوک می‌نمایند.<p><br/>
<p>  تو وصایای خود را امر فرموده‌ای تا آنها را تماماً نگاه داریم.<p><br/>
<p>  کاش که راه‌های من مستحکم شود تا فرایض تو را حفظ کنم.<p><br/>
<p>  آنگاه خجل نخواهم شد چون تمام اوامر تو را در مدّ نظر خود دارم.<p><br/>
<p>  تو را به راستی دل حمد خواهم گفت چون داوریهای عدالت تو را آموخته شوم.<p><br/>
<p>  فرایض تو را نگاه می‌دارم. مرا بالکلّیه ترک منما.<p><br/>
<p>  [ب] به چه چیز مرد جوان راه خود را پاک می‌سازد؟ به نگاه داشتنش موافق کلام تو.<p><br/>
<p>  به تمامیِ دل تو را طلبیدم. مگذار که از اوامر تو گمراه شوم.<p><br/>
<p>  کلام تو را در دل خود مخفی داشتم که مبادا به تو گناه ورزم.<p><br/>
<p>  ای خداوند تو متبارک هستی فرایض خود را به من بیاموز.<p><br/>
<p>  به لبهای خود بیان کردم تمامیِ داوریهای دهان تو را.<p><br/>
<p>  در طریق شهادات تو شادمانم.<p><br/>
<p>  چنانکه در هر قسم توانگری، در وصایای تو تفکّر می‌کنم و به طریق‌های تو نگران خواهم بود.<p><br/>
<p>  از فرایض تو لذّت می‌برم، پس کلام تو را فراموش نخواهم کرد.<p><br/>
<p>  [ج] به بندهٔ خود احسان بنما تا زنده شوم و کلام تو را حفظ نمایم.<p><br/>
<p>  چشمان مرا بگشا تا از شریعت تو چیزهای عجیب بینم.<p><br/>
<p>  من در زمین غریب هستم. اوامر خود را از من مخفی مدار.<p><br/>
<p>  جان من شکسته می‌شود از اشتیاق داوریهای تو در هر وقت.<p><br/>
<p>  متکبران ملعون را توبیخ نمودی، که از اوامر تو گمراه می‌شوند.<p><br/>
<p>  ننگ و رسوایی را از من بگردان، زیرا که شهادات تو را حفظ کرده‌ام.<p><br/>
<p>  سروران نیز نشسته، به ضدّ من سخن گفتند. لیکن بندهٔ تو در فرایض تو تفکّر می‌کند.<p><br/>
<p>  شهادات تو نیز ابتهاج من و مشورت دهندگان من بوده‌اند.<p><br/>
<p>  [د] جان من به خاک چسبیده است. مرا موافق کلام خود زنده ساز.<p><br/>
<p>  راه‌های خود را ذکر کردم و مرا اجابت نمودی. پس فرایض خویش را به من بیاموز.<p><br/>
<p>  طریق وصایای خود را به من بفهمان و در کارهای عجیب تو تفکّر خواهم نمود.<p><br/>
<p>  جان من از حزن گداخته می‌شود. مرا موافق کلام خود برپا بدار.<p><br/>
<p>  راه دروغ را از من دور کن و شریعت خود را به من عنایت فرما.<p><br/>
<p>  طریق راستی را اختیار کردم و داوریهای تو را پیش خود گذاشتم.<p><br/>
<p>  به شهادات تو چسبیدم. ای خداوند مرا خجل مساز.<p><br/>
<p>  در طریق اوامر تو دوان خواهم رفت، وقتی که دل مرا وسعت دادی.<p><br/>
<p>  [ه] ای خداوند طریق فرایض خود را به من بیاموز. پس آنها را تا به آخر نگاه خواهم داشت.<p><br/>
<p>  مرا فهم بده و شریعت تو را نگاه خواهم داشت و آن را به تمامی دل خود حفظ خواهم نمود.<p><br/>
<p>  مرا در سبیل اوامر خود سالک گردان زیرا که در آن رغبت دارم.<p><br/>
<p>  دل مرا به شهادات خود مایل گردان و نه به سوی طمع.<p><br/>
<p>  چشمانم را از دیدن بطالت برگردان و در طریق خود مرا زنده ساز.<p><br/>
<p>  کلام خود را بر بندهٔ خویش استوار کن، که به ترس تو سپرده شده است.<p><br/>
<p>  ننگ مرا که از آن می‌ترسم از من دور کن زیرا که داوریهای تو نیکو است.<p><br/>
<p>  هان به وصایای تو اشتیاق دارم. به حسب عدالت خود مرا زنده ساز.<p><br/>
<p>  [و] ای خداوند رحمهای تو به من برسد و نجات تو به حسب کلام تو.<p><br/>
<p>  تا بتوانم ملامت کنندهٔ خود را جواب دهم زیرا بر کلام تو توکّل دارم.<p><br/>
<p>  و کلام راستی را از دهانم بالّکل مگیر زیرا که به داوریهای تو امیدوارم<p><br/>
<p>  و شریعت تو را دائماً نگاه خواهم داشت تا ابدالآباد،<p><br/>
<p>  و به آزادی راه خواهم رفت زیرا که وصایای تو را طلبیده‌ام.<p><br/>
<p>  و در شهادات تو به حضور پادشاهان سخن خواهم گفت و خجل نخواهم شد،<p><br/>
<p>  و از وصایای تو تلذّذ خواهم یافت که آنها را دوستمی‌دارم؛<p><br/>
<p>  و دستهای خود را به اوامر تو که دوست می‌دارم بر خواهم افراشت و در فرایض تو تفکّر خواهم نمود.<p><br/>
<p>  [ز] کلام خود را با بندهٔ خویش به یاد آور که مرا بر آن امیدوار گردانیدی.<p><br/>
<p>  این در مصیبتم تسلّی من است زیرا قول تو مرا زنده ساخت.<p><br/>
<p>  متکبّران مرا بسیار استهزا کردند، لیکن از شریعت تو رو نگردانیدم.<p><br/>
<p>  ای خداوند داوریهای تو را از قدیم به یاد آوردم و خویشتن را تسلّی دادم.<p><br/>
<p>  حدّت خشمْ مرا در گرفته است، به‌سبب شریرانی که شریعت تو را ترک کرده‌اند.<p><br/>
<p>  فرایض تو سرودهای من گردید، در خانهٔ غربت من.<p><br/>
<p>  ای خداوند نام تو را در شب به یاد آوردم و شریعت تو را نگاه داشتم.<p><br/>
<p>  این بهره من گردید، زیرا که وصایای تو را نگاه داشتم.<p><br/>
<p>  [ح] خداوند نصیب من است. گفتم که کلام تو را نگاه خواهم داشت.<p><br/>
<p>  رضامندیِ تو را به تمامیِ دل خود طلبیدم. به حسب کلام خود بر من رحم فرما.<p><br/>
<p>  در راه‌های خود تفکّر کردم و پایهای خود را به شهادات تو مایل ساختم.<p><br/>
<p>  شتابیدم و درنگ نکردم تا اوامر تو را نگاه دارم.<p><br/>
<p>  ریسمانهای شریران مرا احاطه کرد، لیکن شریعت تو را فراموش نکردم.<p><br/>
<p>  در نصف شب برخاستم تا تو را حمد گویم برای داوریهای عدالت تو.<p><br/>
<p>  من همهٔ ترسندگانت را رفیق هستم، و آنانی را که وصایای تو را نگاه می‌دارند.<p><br/>
<p>  ای خداوند زمین از رحمت تو پر است. فرایض خود را به من بیاموز.<p><br/>
<p>  [ط] با بندهٔ خود احسان نمودی، ای خداوند موافق کلام خویش.<p><br/>
<p>  خردمندیِ نیکو و معرفت را به من بیاموز زیرا که به اوامر تو ایمان آوردم.<p><br/>
<p>  قبل از آنکه مصیبت را ببینم من گمراه شدم لیکن الآن کلام تو را نگاه داشتم.<p><br/>
<p>  تو نیکو هستی و نیکویی می‌کنی. فرایض خود را به من بیاموز.<p><br/>
<p>  متکبّران بر من دروغ بستند. و امّا من به تمامی دل وصایای تو را نگاه داشتم.<p><br/>
<p>  دل ایشان مثل پیه فربه است. و امّا من در شریعت تو تلذّذ می‌یابم.<p><br/>
<p>  مرا نیکو است که مصیبت را دیدم، تا فرایض تو را بیاموزم.<p><br/>
<p>  شریعت دهان تو برای من بهتر است از هزاران طلا و نقره.<p><br/>
<p>  [ی] دستهای تو مرا ساخته و آفریده است. مرا فهیم گردان تا اوامر تو را بیاموزم.<p><br/>
<p>  ترسندگان تو چون مرا بینند شادمان گردند زیرا به کلام تو امیدوار هستم.<p><br/>
<p>  ای خداوند دانسته‌ام که داوریهای تو عدل است، و بر حقّ مرا مصیبت داده‌ای.<p><br/>
<p>  پس رحمت تو برای تسلّی من بشود، موافق کلام تو با بندهٔ خویش.<p><br/>
<p>  رحمتهای تو به من برسد تا زنده شوم زیرا که شریعت تو تلذّذ من است.<p><br/>
<p>  متکبّران خجل شوند زیرا به دروغ مرا اذیّت رسانیدند. و امّا من در وصایای تو تفکّر می‌کنم.<p><br/>
<p>  ترسندگان تو به من رجوع کنند و آنانی که شهادات تو را می‌دانند.<p><br/>
<p>  دل من در فرایض تو کامل شود، تا خجل نشوم.<p><br/>
<p>  [ک] جان من برای نجات تو کاهیده می‌شود. لیکن به کلام تو امیدوار هستم.<p><br/>
<p>  چشمان منبرای کلام تو تار گردیده است و می‌گویم کی مرا تسلّی خواهی داد.<p><br/>
<p>  زیرا که مثل مشک در دود گردیده‌ام. لیکن فرایض تو را فراموش نکرده‌ام.<p><br/>
<p>  چند است روزهای بندهٔ تو؟ و کی بر جفا کنندگانم داوری خواهی نمود؟<p><br/>
<p>  متکبّران برای من حفره‌ها زدند زیرا که موافق شریعت تو نیستند.<p><br/>
<p>  تمامی اوامر تو امین است. بر من ناحق جفا کردند. پس مرا امداد فرما.<p><br/>
<p>  نزدیک بود که مرا از زمین نابود سازند. امّا من وصایای تو را ترک نکردم.<p><br/>
<p>  به حسب رحمت خود مرا زنده ساز تا شهادات دهان تو را نگاه دارم.<p><br/>
<p>  [ل] ای خداوند کلام تو تا ابدالآباد در آسمانها پایدار است.<p><br/>
<p>   امانت تو نسلاً بعد نسل است. زمین را آفریده‌ای و پایدار می‌ماند.<p><br/>
<p>  برای داوریهای تو تا امروز ایستاده‌اند زیرا که همه بندهٔ تو هستند.<p><br/>
<p>  اگر شریعت تو تلذّذ من نمی‌بود، هرآینه در مذلّت خود هلاک می‌شدم.<p><br/>
<p>  وصایای تو را تا به ابد فراموش نخواهم کرد زیرا به آنها مرا زنده ساخته‌ای.<p><br/>
<p>  من از آن تو هستم مرا نجات ده زیرا که وصایای تو را طلبیدم.<p><br/>
<p>  شریران برای من انتظار کشیدند تا مرا هلاک کنند. لیکن در شهادات تو تأمّل می‌کنم.<p><br/>
<p>  برای هر کمالی انتهایی دیدم، لیکن حکم تو بی‌نهایت وسیع است.<p><br/>
<p>  [م] شریعت تو را چقدر دوست می‌دارم؛ تمامی روز تفکّر من است.<p><br/>
<p>  اوامر تو مرا از دشمنانم حکیمتر ساخته است زیرا که همیشه نزد من می‌باشد.<p><br/>
<p>   از جمیع معلمان خود فهیمترشدم زیرا که شهادات تو تفکّر من است.<p><br/>
<p>   از مشایخ خردمندتر شدم زیرا که وصایای تو را نگاه داشتم.<p><br/>
<p>  پایهای خود را از هر راه بد نگاه داشتم تا آن که کلام تو را حفظ کنم.<p><br/>
<p>  از داوریهای تو رو برنگردانیدم، زیرا که تو مرا تعلیم دادی.<p><br/>
<p>  کلام تو به مذاق من چه شیرین است و به دهانم از عسل شیرینتر.<p><br/>
<p>  از وصایای تو فطانت را تحصیل کردم. بنابراین هر راه دروغ را مکروه می‌دارم.<p><br/>
<p>  [ن] کلام تو برای پایهای من چراغ، و برای راه‌های من نور است.<p><br/>
<p>  قسم خوردم و آن را وفا خواهم نمود که داوریهای عدالت تو را نگاه خواهم داشت.<p><br/>
<p>  بسیار ذلیل شده‌ام. ای خداوند، موافق کلام خود مرا زنده ساز!<p><br/>
<p>  ای خداوند هدایای تَبَرُّعی دهان مرا منظور فرما و داوریهای خود را به من بیاموز.<p><br/>
<p>  جان من همیشه در کف من است، لیکن شریعت تو را فراموش نمی‌کنم.<p><br/>
<p>   شریران برای من دام گذاشته‌اند، امّا از وصایای تو گمراه نشدم.<p><br/>
<p>  شهادات تو را تا به ابد میراث خود ساخته‌ام زیرا که آنها شادمانی دل من است.<p><br/>
<p>  دل خود را برای بجا آوردن فرایض تو مایل ساختم، تا ابدالآباد و تا نهایت.<p><br/>
<p>  [س] مردمانِ دو رو را مکروه داشته‌ام، لیکن شریعت تو را دوست می‌دارم.<p><br/>
<p>  ستر و سپر من تو هستی. به کلام تو انتظار می‌کشم.<p><br/>
<p>  ای بدکاران، از من دور شوید! و اوامر خدای خویش را نگاه خواهم داشت.<p><br/>
<p>  مرا به حسب کلامخود تأیید کن تا زنده شوم و از امید خود خجل نگردم.<p><br/>
<p>  مرا تقویّت کن تا رستگار گردم و بر فرایض تو دائماً نظر نمایم.<p><br/>
<p>  همهٔ کسانی را که از فرایض تو گمراه شده‌اند، حقیر شمرده‌ای زیرا که مکر ایشان دروغ است.<p><br/>
<p>  جمیع شریران زمین را مثل دُرد هلاک می‌کنی. بنابراین شهادات تو را دوست می‌دارم.<p><br/>
<p>  موی بدن من از خوف تو برخاسته است و از داوریهای تو ترسیدم.<p><br/>
<p>  [ع] داد و عدالت را به جا آوردم. مرا به ظلمکنندگانم تسلیم منما.<p><br/>
<p>  برای سعادت بندهٔ خود ضامن شو تا متکبّران بر من ظلم نکنند.<p><br/>
<p>  چشمانم برای نجات تو تار شده است و برای کلام عدالت تو.<p><br/>
<p>  با بندهٔ خویش موافق رحمانیّتت عمل نما و فرایض خود را به من بیاموز.<p><br/>
<p>  من بندهٔ تو هستم. مرا فهیم گردان تا شهادات تو را دانسته باشم.<p><br/>
<p>  وقت است که خداوند عمل کند زیرا که شریعت تو را باطل نموده‌اند.<p><br/>
<p>  بنابراین، اوامر تو را دوست می‌دارم، زیادتر از طلا و زر خالص.<p><br/>
<p>  بنابراین، همهٔٔ وصایای تو را در هر چیزْ راست می‌دانم، و هر راه دروغ را مکروه می‌دارم.<p><br/>
<p>  [ف] شهادات تو عجیب است. ازین سبب جان من آنها را نگاه می‌دارد.<p><br/>
<p>  کشف کلام تو نور می‌بخشد و ساده دلان را فهیم می‌گرداند.<p><br/>
<p>  دهان خود را نیکو باز کرده، نفس زدم زیرا که مشتاق وصایای تو بودم.<p><br/>
<p>  بر من نظر کن و کَرَم فرما، برحسب عادت تو به آنانی که نام تو را دوست می‌دارند.<p><br/>
<p>  قدمهای مرا در کلامخودت پایدار ساز، تا هیچ بدی بر من تسلط نیابد.<p><br/>
<p>  مرا از ظلم انسان خلاصی ده، تا وصایای تو را نگاه دارم.<p><br/>
<p>  روی خود را بر بندهٔ خود روشن ساز، و فرایض خود را به من بیاموز.<p><br/>
<p>  نهرهای آب از چشمانم جاری است زیرا که شریعت تو را نگاه نمی‌دارند.<p><br/>
<p>  [ص] ای خداوند تو عادل هستی و داوریهای تو راست است.<p><br/>
<p>  شهادات خود را به راستی امر فرمودی و به امانت الی نهایت.<p><br/>
<p>  غیرت من مرا هلاک کرده است زیرا که دشمنان من کلام تو را فراموش کرده‌اند.<p><br/>
<p>  کلام تو بی‌نهایت مصفّیٰ است و بندهٔ تو آن را دوست می‌دارد.<p><br/>
<p>  من کوچک و حقیر هستم، امّا وصایای تو را فراموش نکردم.<p><br/>
<p>  عدالت تو عدل است تا ابدالآباد و شریعت تو راست است.<p><br/>
<p>  تنگی و ضیق مرا در گرفته است، امّا اوامر تو تَلَذُّذ من است.<p><br/>
<p>  شهادات تو عادل است تا ابدالآباد. مرا فهیم گردان تا زنده شوم.<p><br/>
<p>  [ق] به تمامیِ دل خوانده‌ام. ای خداوند مرا جواب ده تا فرایض تو را نگاه دارم!<p><br/>
<p>  تو را خوانده‌ام، پس مرا نجات ده. و شهادات تو را نگاه خواهم داشت.<p><br/>
<p>  بر طلوع فجر سبقت جسته، استغاثه کردم، و کلام تو را انتظار کشیدم.<p><br/>
<p>  چشمانم بر پاسهای شب سبقت جست، تا در کلام تو تفکّر بنمایم.<p><br/>
<p>  به حسب رحمت خود آواز مرا بشنو. ای خداوند موافق داوریهای خود مرا زنده ساز.<p><br/>
<p>  آنانی که در پی خباثت می‌روند، نزدیک می‌آیند، و از شریعت تو دورمی‌باشند.<p><br/>
<p>  ای خداوند تو نزدیک هستی و جمیع اوامر تو راست است.<p><br/>
<p>  شهادات تو را از زمان پیش دانسته‌ام که آنها را بنیان کرده‌ای تا ابدالآباد.<p><br/>
<p>  [ر] بر مذلّت من نظر کن و مرا خلاصی ده زیرا که شریعت تو را فراموش نکرده‌ام.<p><br/>
<p>  در دعوای من دادرسی فرموده، مرا نجات ده و به حسب کلام خویش مرا زنده ساز.<p><br/>
<p>  نجات از شریران دور است زیرا که فرایض تو را نمی‌طلبند.<p><br/>
<p>  ای خداوند، رحمتهای تو بسیار است. به حسب داوریهای خود مرا زنده ساز.<p><br/>
<p>  جفاکنندگان و خصمانِ من بسیارند. امّا از شهادات تو رو برنگردانیدم.<p><br/>
<p>  خیانتکاران را دیدم و مکروه داشتم زیرا کلام تو را نگاه نمی‌دارند.<p><br/>
<p>  ببین که وصایای تو را دوست می‌دارم. ای خداوند، به حسب رحمت خود مرا زنده ساز!<p><br/>
<p>  جمله کلام تو راستی است و تمامیِ داوریِ عدالت تو تا ابدالآباد است.<p><br/>
<p>  [ش] سروران بیجهت بر من جفا کردند. امّا دل من از کلام تو ترسان است.<p><br/>
<p>  من در کلام تو شادمان هستم، مثل کسی که غنیمت وافر پیدا نموده باشد.<p><br/>
<p>  از دروغ کراهت و نفرت دارم. امّا شریعت تو را دوست می‌دارم.<p><br/>
<p>  هر روز تو را هفت مرتبه تسبیح می‌خوانم، برای داوریهای عدالت تو.<p><br/>
<p>  آنانی را که شریعت تو را دوست می‌دارند، سلامتیِ عظیم است و هیچ چیز باعث لغزش ایشان نخواهد شد.<p><br/>
<p>  ای خداوند، برای نجات تو امیدوار هستم و اوامر تو را بجا می‌آورم.<p><br/>
<p>  جان من شهادات تو را نگاه داشته است و آنها را بی‌نهایت دوست می‌دارم.<p><br/>
<p>  وصایا و شهادات تو را نگاه داشته‌ام زیرا که تمام طریق‌های من در مدّ نظر تو است.<p><br/>
<p>  [ت] ای خداوند، فریاد من به حضور تو برسد. به حسب کلام خود مرا فهیم گردان.<p><br/>
<p>  مناجات من به حضور تو برسد. به حسب کلام خود مرا خلاصی ده.<p><br/>
<p>  لبهای من حمد تو را جاری کند زیرا فرایض خود را به من آموخته‌ای.<p><br/>
<p>  زبان من کلام تو را بسراید زیرا که تمام اوامر تو عدل است.<p><br/>
<p>  دست تو برای اعانت من بشود زیرا که وصایای تو را برگزیده‌ام.<p><br/>
<p>  ای خداوند برای نجات تو مشتاق بوده‌ام و شریعت تو تلذّذ من است.<p><br/>
<p>  جان من زنده شود تا تو را تسبیح بخواند و داوریهای تو معاون من باشد.<p><br/>
<p>  مثل گوسفندِ گم شده، آواره گشتم. بندهٔ خود را طلب نما، زیرا که اوامر تو را فراموش نکردم.<p><br/>
<p> [سرود درجات]   نزد خداوند در تنگی خود فریاد کردم و مرا اجابت فرمود.<p><br/>
<p>  ای خداوند جان مرا خلاصی ده از لب دروغ و از زبان حیلهگر.<p><br/>
<p>  چه چیز به تو داده شود و چه چیز بر تو افزوده گردد، ای زبان حیلهگر؟<p><br/>
<p>  تیرهای تیز جبّاران با اخگرهای طاق!<p><br/>
<p>  وای بر من که در ماشک مأوا گزیده‌ام و در خیمه‌های قیدار ساکن شده‌ام.<p><br/>
<p>  چه طویل شد سکونت جان من با کسی که سلامتی را دشمن می‌دارد!<p><br/>
<p>  من از اهل سلامتی هستم، لیکن چونسخن می‌گویم، ایشان آماده جنگ می‌باشند.<p><br/>
<p> [سرود درجات]   چشمان خود را به سوی کوه‌ها برمیافرازم، که از آنجا اعانت من می‌آید.<p><br/>
<p>  اعانت من از جانب خداوند است، که آسمان و زمین را آفرید.<p><br/>
<p>  او نخواهد گذاشت که پای تو لغزش خورد. او که حافظ توست نخواهد خوابید.<p><br/>
<p>  اینک، او که حافظ اسرائیل است، نمی‌خوابد و به خواب نمی‌رود.<p><br/>
<p>  خداوند حافظ تو می‌باشد. خداوند به دست راستت سایه تو است.<p><br/>
<p>  آفتاب در روز به تو اذّیت نخواهد رسانید و نه ماهتاب در شب.<p><br/>
<p>  خداوند تو را از هر بدی نگاه می‌دارد. او جان تو را حفظ خواهد کرد.<p><br/>
<p>  خداوند خروج و دخولت را نگاه خواهد داشت، از الآن و تا ابدالآباد.<p><br/>
<p> [سرود درجات از داود]   شادمان می‌شدم چون به من می‌گفتند، به خانهٔ خداوند برویم.<p><br/>
<p>  پایهای ما خواهد ایستاد، به اندرون دروازه‌های تو، ای اورشلیم!<p><br/>
<p>  ای اورشلیم که بنا شده‌ای مثل شهری که تماماً با هم پیوسته باشد،<p><br/>
<p>  که بدانجا اسباط بالا می‌روند، یعنی اسباط یاه، تا شهادت باشد برای اسرائیل و تا نام یهوّه را تسبیح بخوانند.<p><br/>
<p>  زیرا که در آنجا کرسیهای داوری بر پا شده است، یعنی کرسیهای خاندان داود<p><br/>
<p>  .6 برای سلامتی اورشلیم مسألت کنید. آنانیکه تو را دوست می‌دارند، خجسته حال خواهند شد.<p><br/>
<p>  سلامتی در باره‌های تو باشد، و رفاهیّت در قصرهای تو.<p><br/>
<p>  به خاطر برادران و یاران خویش، می‌گویم که سلامتی بر تو باد.<p><br/>
<p>  به خاطرخانهٔ یهوّه خدای ما، سعادت تو را خواهم طلبید.<p><br/>
<p> [سرود درجات]   به سوی تو چشمان خود را برمیافرازم، ای که بر آسمانها جلوس فرموده‌ای!<p><br/>
<p>  اینک، مثل چشمان غلامان به سوی آقایان خود، و مثل چشمان کنیزی به سوی خاتون خویش، همچنان چشمان ما به سوی یهوّه خدای ماست تا بر ما کرم بفرماید.<p><br/>
<p>  ای خداوند بر ما کرم فرما، بر ما کرم فرما زیرا چه بسیار از اهانت پر شده‌ایم.<p><br/>
<p>  چه بسیار جان ما پر شده است، از استهزای مُستَریحان و اهانت متکبّران.<p><br/>
<p> [سرود درجات از داود]   اگر خداوند با ما نمی‌بود، اسرائیل الآن بگوید؛<p><br/>
<p>  اگر خداوند با ما نمی‌بود، وقتی‌که آدمیان با ما مقاومت نمودند،<p><br/>
<p>  آنگاه هر آینه ما را زنده فرو می‌بردند، چون خشم ایشان بر ما افروخته بود.<p><br/>
<p>  آنگاه آبها ما را غرق می‌کرد و نهرها بر جان ما می‌گذشت.<p><br/>
<p>  آنگاه آبهای پر زور، از جان ما می‌گذشت.<p><br/>
<p>  متبارک باد خداوند که ما را شکار برای دندانهای ایشان نساخت.<p><br/>
<p>  جان ما مثل مرغ از دام صیّادان خلاص شد. دام گسسته شد و ما خلاصییافتیم.<p><br/>
<p>  اعانت ما به نام یهوّه است، که آسمان و زمین را آفرید.<p><br/>
<p> [سرود درجات]   آنانی که بر خداوند توکّل دارند،مثل کوه صهیوناند که جنبش نمی‌خورد و پایدار است تا ابدالآباد.<p><br/>
<p>  کوه‌ها گرداگرد اورشلیم است؛ و خداوند گرداگرد قوم خود، از الآن و تا ابدالآباد است.<p><br/>
<p>  زیرا که عصای شریران بر نصیب عادلان قرار نخواهد گرفت، مبادا عادلان دست خود را به گناه دراز کنند.<p><br/>
<p>  ای خداوند به صالحان احسان فرما و به آنانی که راست دل می‌باشند.<p><br/>
<p>  و امّا آنانی که به راه‌های کج خود مایل می‌باشند، خداوند ایشان را با بدکاران رهبری خواهد نمود. سلامتی بر اسرائیل باد.<p><br/>
<p> [سرود درجات]   چون خداوند اسیران صهیون را باز آورد، مثل خواب بینندگان شدیم.<p><br/>
<p>  آنگاه دهان ما از خنده پر شد و زبان ما از ترنّم. آنگاه در میان امّت‌ها گفتند که  خداوند با ایشان کارهای عظیم کرده است.<p><br/>
<p>  خداوند برای ما کارهای عظیم کرده است که از آنها شادمان هستیم.<p><br/>
<p>  ای خداوند اسیران ما را باز آور، مثل نهرها در جنوب.<p><br/>
<p>  آنانی که با اشکها می‌کارند، با ترنّم درو خواهند نمود.<p><br/>
<p>  آنکه با گریه بیرون می‌رود و تخم برای زراعت می‌برد، هر آینه با ترنّم خواهد برگشت و بافه‌های خویش را خواهد آورد.<p><br/>
<p> [سرود درجات از سلیمان]   اگر خداوند خانه را بنا نکند،بنّایانش زحمت بی‌فایده می‌کشند. اگر خداوند شهر را پاسبانی نکند، پاسبانان بی‌فایده پاسبانی می‌کنند.<p><br/>
<p>  بی‌فایده است که شما صبح زود برمی‌خیزید و شب دیر می‌خوابید و نان مشقّت را می‌خورید. همچنان محبوبان خویش را خواب می‌بخشد.<p><br/>
<p>  اینک، پسرانْ میراث از جانب خداوند می‌باشند و ثمرهٔ رَحِم، اجرتی از اوست.<p><br/>
<p>  مثل تیرها در دست مرد زور آور، همچنان هستند پسران جوانی.<p><br/>
<p>  خوشابحال کسی که ترکش خود را از ایشان پر کرده است. خجل نخواهند شد، بلکه با دشمنان، در دروازه سخن خواهند راند.<p><br/>
<p> [سرود درجات]   خوشابحال هر که از خداوند می‌ترسد و بر طریق‌های او سالک می‌باشد.<p><br/>
<p>  عمل دستهای خود را خواهی خورد. خوشابحال تو و سعادت با تو خواهد بود.<p><br/>
<p>  زن تو مثل مو بارآور به اطراف خانهٔ تو خواهد بود و پسرانت مثل نهالهای زیتون، گرداگرد سفرهٔ تو.<p><br/>
<p>  اینک، همچنین مبارک خواهد بود کسی که از خداوند می‌ترسد.<p><br/>
<p>  خداوند تو را از صهیون برکت خواهد داد، و در تمام ایّام عمرت سعادت اورشلیم را خواهی دید.<p><br/>
<p>  پسرانِ پسران خود را خواهی دید. سلامتی بر اسرائیل باد.<p><br/>
<p> [سرود درجات]   چه بسیار از طفولیّتم مرا اذیّت رسانیدند. اسرائیل الآن بگویند،<p><br/>
<p>  چه بسیار از طفولیّتم مرا اذیّت رسانیدند. لیکن بر من غالب نیامدند.<p><br/>
<p>  شیار کنندگان بر پشت من شیار کردند، و شیارهای خود را دراز نمودند.<p><br/>
<p>  امّا خداوند عادل است و بندهای شریران را گسیخت.<p><br/>
<p>  خجل و برگردانیده شوند همهٔ کسانی که از صهیون نفرت دارند.<p><br/>
<p>  مثل گیاه بر پشتبامها باشند، که پیش از آن که آن را بچینند میخشکد.<p><br/>
<p>  که درونده دست خود را از آن پر نمی‌کند و نه دسته بند آغوش خود را.<p><br/>
<p>  و راه‌گذران نمی‌گویند برکت خداوند بر شما باد. شما را به نام خداوند مبارک می‌خوانیم.<p><br/>
<p> [سرود درجات]   ای خداوند از عمق‌ها نزد تو فریاد برآوردم.<p><br/>
<p>  ای خداوند! آواز مرا بشنو و گوشهای تو به آواز تضرّع من ملتفت شود.<p><br/>
<p>  ای یاه، اگر گناهان را به نظر آوری، کیست ای خداوند که به حضور تو بایستد؟<p><br/>
<p>  لیکن مغفرت نزد توست تا از تو بترسند.<p><br/>
<p>  منتظر خداوند هستم. جان من منتظر است و به کلام او امیدوارم.<p><br/>
<p>  جان من منتظر خداوند است، زیاده از منتظران صبح؛ بلی زیاده از منتظران صبح.<p><br/>
<p>  اسرائیل برای خداوند امیدوار باشند زیرا که رحمت نزد خداوند است و نزد اوست نجات فراوان.<p><br/>
<p>  و او اسرائیل را فدیه خواهد داد، از جمیع گناهان وی.<p><br/>
<p> [سرود درجات از داود]   ای خداوند، دل من متکبّر نیست و نه چشمانم برافراشته و خویشتن را به کارهای بزرگ مشغول نساختم، و نه به کارهایی که از عقل من بعید است.<p><br/>
<p>  بلکه جان خود را آرام و ساکت ساختم، مثل بچهای از شیر باز داشته شده، نزد مادر خود. جانم در من بود، مثل بچه از شیر بازداشته شده.<p><br/>
<p>  اسرائیل بر خداوند امیدوار باشند، از الآن و تا ابدالآباد.<p><br/>
<p> [سرود درجات]   ای خداوند برای داود به یاد آور،همهٔ مذلّتهای او را.<p><br/>
<p>  چگونه برای خداوند قسم خورد و برای قادر مطلق یعقوب نذر نمود<p><br/>
<p>  که به خیمهٔٔ خانهٔ خود هرگز داخل نخواهم شد، و بر بستر تختخواب خود برنخواهم آمد،<p><br/>
<p>  خواب به چشمان خود نخواهم داد و نه پینکی به مژگان خویش،<p><br/>
<p>  تا مکانی برای خداوند پیدا کنم و مسکنی برای قادر مطلق یعقوب.<p><br/>
<p>  اینک، ذکر آن را در افراته شنیدیم و آن را در صحرای یعاریم یافتیم.<p><br/>
<p>  به مسکنهای او داخل شویم و نزد قدمگاه وی پرستش نماییم.<p><br/>
<p>  ای خداوند به آرامگاه خود برخیز و بیا، تو و تابوت قوّت تو.<p><br/>
<p>  کاهنانِ تو به عدالت ملبّس شوند و مقّدسانت ترنّم نمایند.<p><br/>
<p>  به خاطر بندهٔ خود داود، روی مسیح خود را برمگردان.<p><br/>
<p>  خداوند برای داود به راستی قسم خورد و از آن برنخواهد گشت که از ثمرهٔ صُلب تو بر تخت تو خواهم گذاشت.<p><br/>
<p>  اگر پسران تو عهد مرا نگاه دارند و شهاداتم را که بدیشان می‌آموزم، پسران ایشان نیز بر کرسی تو تا به ابد خواهند نشست.<p><br/>
<p>  زیرا که خداوند صهیون را برگزیده است و آن را برای مسکن خویش مرغوب فرموده.<p><br/>
<p>  این است آرامگاه من تا ابدالآباد. اینجا ساکن خواهم بود زیرا در این رغبت دارم.<p><br/>
<p>  آذوقه آن را هرآینه برکت خواهم داد و فقیرانش را به نان سیر خواهم ساخت،<p><br/>
<p>  و کاهنانش را به نجات ملبّس خواهم ساخت و مقدّسانش هرآینه ترنّم خواهند نمود.<p><br/>
<p>  در آنجا شاخ داود را خواهم رویانید و چراغی برای مسیح خود آماده خواهم ساخت.<p><br/>
<p>  دشمنان او را به خجالت ملبّس خواهم ساخت و تاج او بر وی شکوفه خواهد آورد.<p><br/>
<p> [سرود درجات از داود]   اینک، چه خوش و چه دلپسند است که برادران به یکدلی با هم ساکن شوند.<p><br/>
<p>  مثل روغنِ نیکو بر سر است که به ریش فرود می‌آید، یعنی به ریش هارون که به دامن ردایش فرود می‌آید.<p><br/>
<p>  و مثل شبنم حرمون است که بر کوه‌های صهیون فرود می‌آید. زیرا که در آنجا خداوند برکت خود را فرموده است، یعنی حیات را تا ابدالآباد.<p><br/>
<p> [سرود درجات]   هان خداوند را متبارک خوانید، ای جمیع بندگان خداوند که شبانگاه در خانهٔ خداوند میایستید!<p><br/>
<p>  دستهای خود را به قدس برافرازید، و خداوند را متبارک خوانید.<p><br/>
<p>  خداوند که آسمان و زمین را آفرید، تو را از صهیون برکت خواهد داد.<p><br/>
<p>  هلّلویاه، نام خداوند را تسبیح بخوانید! ای بندگان خداوند تسبیح بخوانید!<p><br/>
<p>  ای شما که در خانهٔ خداوند میایستید، در صحنهای خانهٔ خدای ما.<p><br/>
<p>  هلّلویاه، زیرا خداوند نیکو است! نام او را بسرایید زیرا که دلپسند است.<p><br/>
<p>  زیرا که خداوند یعقوب را برای خود برگزید، و اسرائیل را بجهت ملکِ خاصِّ خویش.<p><br/>
<p>  زیرا می‌دانم که خداوند بزرگ است و خداوند ما برتر است از جمیع خدایان.<p><br/>
<p>  هر آنچه خداوند خواست آن را کرد، در آسمان و در زمین و در دریا و در همهٔ لجّه‌ها.<p><br/>
<p>  ابرها را از اقصای زمین برمی‌آوَرَد و برقها را برای باران می‌سازد و بادها را از مخزنهای خویش بیرون می‌آورد.<p><br/>
<p>  که نخستزادگان مصر را کشت، هم از انسان هم از بهایم.<p><br/>
<p>  آیات و معجزات را در وسط تو ای مصر فرستاد، بر فرعون و بر جمیع بندگان وی.<p><br/>
<p>  که امّت‌های بسیار را زد و پادشاهان عظیم را کشت.<p><br/>
<p>  سیحون پادشاه اموریان و عوج پادشاه باشان وجمیع ممالک کنعان را.<p><br/>
<p>  و زمین ایشان را به میراث داد، یعنی به میراث قوم خود اسرائیل.<p><br/>
<p>  ای خداوند، نام توست تا ابدالآباد؛ و ای خداوند، یادگاری توست تا جمیع طبقات.<p><br/>
<p>  زیرا خداوند قوم خود را داوری خواهد نمود و بر بندگان خویش شفقت خواهد فرمود.<p><br/>
<p>  بتهای امّت‌ها طلا و نقره می‌باشند، عمل دستهای انسان.<p><br/>
<p>  دهنها دارند و سخن نمی‌گویند؛ چشمان دارند و نمی‌بینند؛<p><br/>
<p>  گوشها دارند و نمی‌شنوند، بلکه در دهان ایشان هیچ نَفَس نیست.<p><br/>
<p>  سازندگان آنها مثل آنها می‌باشند و هرکه بر آنها توکّل دارد.<p><br/>
<p>  ای خاندان اسرائیل، خداوند را متبارک خوانید. ای خاندان هارون، خداوند را متبارک خوانید.<p><br/>
<p>  ای خاندان لاوی، خداوند را متبارک خوانید. ای ترسندگان خداوند، خداوند را متبارک خوانید.<p><br/>
<p>  خداوند از صهیون متبارک باد، که در اورشلیم ساکن است. هلّلویاه.<p><br/>
<p>  خداوند را حمد گویید زیرا که نیکو است و رحمت او تا ابدالآباد است.<p><br/>
<p>  خدای خدایان را حمد گویید، زیرا که رحمت او تا ابدالآباد است.<p><br/>
<p>  ربّ الارباب را حمد گویید، زیرا که رحمت او تا ابدالآباد است.<p><br/>
<p>  او را که تنها کارهای عجیب عظیم می‌کند، زیرا که رحمت او تا ابدالآباد است.<p><br/>
<p>  او را که آسمانها را به حکمت آفرید، زیرا که رحمت او تا ابدالآباد است.<p><br/>
<p>  او را که زمین را بر آبها گسترانید، زیرا که رحمت او تا ابدالآباد است.<p><br/>
<p>  او را که نیّرهای بزرگ آفرید زیرا که رحمت او تا ابدالآباد است.<p><br/>
<p>  آفتاب را برای سلطنت روز، زیرا که رحمت او تا ابدالآباد است.<p><br/>
<p>  ماه و ستارگان را برای سلطنت شب، زیرا که رحمت او تا ابدالآباد است.<p><br/>
<p>  که مصر را در نخستزادگانش زد، زیرا که رحمت او تا ابدالآباد است.<p><br/>
<p>  و اسرائیل را از میان ایشان بیرون آورد، زیرا که رحمت او تا ابدالآباد است.<p><br/>
<p>  با دست قویّ و بازوی دراز، زیرا که رحمت او تا ابدالآباد است.<p><br/>
<p>  او را که بحر قلزم را به دو بهره تقسیم کرد، زیرا که رحمت او تا ابدالآباد است.<p><br/>
<p>  و اسرائیل را از میان آن گذرانید، زیرا که رحمت او تا ابدالآباد است.<p><br/>
<p>  و فرعون و لشکر او را در بحرقلزم انداخت، زیرا که رحمت او تا ابدالآباد است.<p><br/>
<p>  او را که قوم خویش را در صحرا رهبری نمود، زیرا که رحمت او تاابدالآباد است.<p><br/>
<p>  او را که پادشاهان بزرگ را زد، زیرا که رحمت او تا ابدالآباد است.<p><br/>
<p>  و پادشاهان ناموَر را کشت، زیرا که رحمت او تا ابدالآباد است.<p><br/>
<p>  سیحون پادشاه اموریان را، زیرا که رحمت او تا ابدالآباد است.<p><br/>
<p>  و عوج پادشاه باشان را، زیرا که رحمت او تا ابدالآباد است.<p><br/>
<p>  و زمین ایشان را به ارثیّت داد، زیرا که رحمت او تا ابدالآباد است.<p><br/>
<p>  یعنی به ارثیّت بندهٔ خویش اسرائیل، زیرا که رحمت او تا ابدالآباد است.<p><br/>
<p>  و ما را در مذلّت ما به یاد آورد، زیرا که رحمت او تا ابدالآباد است.<p><br/>
<p>  و مارا از دشمنان ما رهایی داد، زیرا که رحمت او تا ابدالآباد است.<p><br/>
<p>  که همهٔ بشر را روزی می‌دهد، زیرا که رحمت او تا ابدالآباد است.<p><br/>
<p>  خدای آسمانها را حمد گویید، زیرا که رحمت او تا ابدالآباد است.<p><br/>
<p>  نزد نهرهای بابل آنجا نشستیم و گریه نیز کردیم، چون صهیون را به یاد آوردیم.<p><br/>
<p>  بربطهای خود را آویختیم بر درختان بید که در میان آنها بود.<p><br/>
<p>  زیرا آنانی که ما را به اسیری برده بودند، در آنجا از ما سرود خواستند؛ و آنانی که ما را تاراج کرده بودند، شادمانی [خواستند] که یکی از سرودهای صهیون را برای ما بسرایید.<p><br/>
<p>  چگونه سرود خداوند را، در زمین بیگانه بخوانیم؟<p><br/>
<p>  اگر تو را ای اورشلیم فراموش کنم، آنگاه دست راست من فراموش کند.<p><br/>
<p>  اگر تو را به یاد نیاورم، آنگاه زبانم به کامم بچسبد، اگر اورشلیم را بر همهٔ شادمانی خود ترجیح ندهم.<p><br/>
<p>  ای خداوند، روز اورشلیم را برای بنیادوم به یاد آور، که گفتند، منهدم سازید، تا بنیادش منهدم سازید!<p><br/>
<p>  ای دختر بابل که خراب خواهی شد، خوشابحال آنکه به تو جزا دهد چنانکه تو به ما جزا دادی!<p><br/>
<p>  خوشابحال آنکه اطفال تو را بگیرد و ایشان را به صخره‌ها بزند.<p><br/>
<p> [مزمور داود]   تو را به تمامیِ دل خود حمد خواهم گفت. به حضور خدایان تو را حمد خواهم گفت.<p><br/>
<p>  به سوی هیکل قدس تو عبادت خواهم کرد و نام تو را حمد خواهم گفت، به‌سبب رحمت و راستیِ تو. زیرا کلام خویش را بر تمام اسم خود تمجید نموده‌ای.<p><br/>
<p>  در روزی که تو را خواندم مرا اجابت فرمودی. و مرا با قوّت در جانم شجاع ساختی.<p><br/>
<p>  ای خداوند، تمام پادشاهان جهان تو را حمد خواهند گفت، چون کلام دهان تو را بشنوند.<p><br/>
<p>  و طریق‌های خداوند را خواهند سرایید، زیرا که جلال خداوند عظیم است.<p><br/>
<p>  زیراکه خداوند متعال است، لیکن بر فروتنان نظر می‌کند. و امّا متکبّران را از دور می‌شناسد.<p><br/>
<p>  اگر چه در میان تنگی راه می‌روم، مرا زنده خواهی کرد. دست خود را بر خشم دشمنانم دراز می‌کنی و دست راستت مرا نجات خواهد داد.<p><br/>
<p>  خداوند کار مرا به کمال خواهد رسانید. ای خداوند، رحمت تو تا ابدالآباد است. کارهای دست خویش را ترک منما.<p><br/>
<p> [برای سالار مغنّیان. مزمور داود]   ای خداوند مرا آزموده و شناختهای.<p><br/>
<p>  تو نشستن و برخاستن مرا می‌دانی و فکرهای مرا از دور فهمیده‌ای.<p><br/>
<p>  راه و خوابگاه مرا تفتیش کرده‌ای و همهٔ طریق‌های مرا دانسته‌ای.<p><br/>
<p>  زیرا که سخنی بر زبان من نیست، جز اینکه تو ای خداوند آن را تماماً دانسته‌ای.<p><br/>
<p>  از عقب و از پیش مرا احاطه کرده‌ای و دست خویش را بر من نهاده‌ای.<p><br/>
<p>  این گونه معرفت برایم زیاده عجیب است. و بلند است که بدان نمی‌توانم رسید.<p><br/>
<p>  از روح تو کجا بروم؟ و از حضور تو کجا بگریزم؟<p><br/>
<p>  اگر به آسمان صعود کنم، تو آنجا هستی! و اگر در هاویه بستر بگسترانم اینک، تو آنجا هستی!<p><br/>
<p>  اگر بالهای سحر را بگیرم و در اقصای دریا ساکن شوم،<p><br/>
<p>  در آنجا نیز دست تو مرا رهبری خواهد نمود و دست راست تو مرا خواهد گرفت.<p><br/>
<p>  و گفتم، یقیناً تاریکی مرا خواهد پوشانید. که در حال شب گرداگرد من روشنایی گردید.<p><br/>
<p>  تاریکی نیز نزد تو تاریک نیست و شب مثل روز روشن است و تاریکی و روشنایی یکی است.<p><br/>
<p>  زیرا که تو بر دل من مالک هستی؛ مرا در رحم مادرم نقش بستی.<p><br/>
<p>  تو را حمد خواهم گفت زیرا که به طور مَهیب و عجیب ساخته شده‌ام. کارهای تو عجیب است و جان من این را نیکو می‌داند.<p><br/>
<p>  استخوانهایم از تو پنهان نبود وقتی که در نهان ساخته می‌شدم و در اسفل زمین نقشبندی می‌گشتم.<p><br/>
<p>  چشمان تو جنین مرا دیده‌است و در دفتر تو همهٔ اعضای من نوشته شده، در روزهایی که ساخته می‌شد، وقتی که یکی از آنها وجود نداشت.<p><br/>
<p>  ای خدا، فکرهای تو نزد من چه قدر گرامی است و جمله آنها چه عظیم است!<p><br/>
<p>  اگر آنها را بشمارم، از ریگ زیاده است. وقتی‌که بیدار می‌شوم هنوز نزد تو حاضر هستم.<p><br/>
<p>  یقیناً ای خدا شریران را خواهی کشت. پس ای مردمان خون ریز از من دور شوید.<p><br/>
<p>  زیرا سخنان مکرآمیز دربارهٔ تو می‌گویند و دشمنانت نام تو را به باطل می‌برند.<p><br/>
<p>  ای خداوند آیا نفرت نمی‌دارم از آنانی که تو را نفرت می‌دارند، و آیا مخالفان تو را مکروه نمی‌شمارم؟<p><br/>
<p>  ایشان را به نفرت تام نفرت می‌دارم. ایشان را دشمنان خویشتن می‌شمارم.<p><br/>
<p>  ای خدا مرا تفتیش کن و دل مرا بشناس. مرا بیازما و فکرهای مرا بدان،<p><br/>
<p>  و ببین که آیا در من راه فساد است! و مرا به طریق جاودانی هدایت فرما.<p><br/>
<p> [برای سالار مغنّیان. مزمور داود]   ای خداوند، مرا از مرد شریر رهایی ده و از مرد ظالم مرا محفوظ فرما!<p><br/>
<p>  که در دلهای خود در شرارت تفکّر می‌کنند و تمامی روز برای جنگ جمع می‌شوند.<p><br/>
<p>  دندانهای خود را مثل مار تیز می‌کنند و زهر افعی زیر لب ایشان است، سلاه.<p><br/>
<p>  ای خداوند مرا از دست شریر نگاه دار، از مرد ظالم مرا محافظت فرما که تدبیر می‌کنند تا پایهای مرا بلغزانند.<p><br/>
<p>  متکبّران برای من تله و ریسمانها پنهان کرده و دام به سر راه گسترده، و کمنده‌ا برای من نهاده‌اند، سلاه.<p><br/>
<p>  به خداوند گفتم، تو خدای من هستی. ای خداوند، آواز تضرّع مرا بشنو!<p><br/>
<p>  ای یهوّه خداوند که قوّت نجات من هستی، تو سر مرا در روز جنگ پوشانیده‌ای.<p><br/>
<p>  ای خداوند، آرزوهای شریر را برایش برمیاور و تدابیر ایشان را به انجام مرسان مبادا سرافراشته شوند، سلاه.<p><br/>
<p>  و امّا سرهای آنانی که مرا احاطه می‌کنند، شرارتِ لبهای ایشان، آنها را خواهد پوشانید.<p><br/>
<p>  اخگرهای سوزنده را بر ایشان خواهند ریخت، ایشان را در آتش خواهند انداخت و در ژرفیها که دیگر نخواهند برخاست.<p><br/>
<p>  مرد بدگو در زمین پایدار نخواهد شد. مرد ظالم را شرارت صید خواهد کرد تا او را هلاک کند.<p><br/>
<p>  می‌دانم که خداوند دادرسی فقیر را خواهد کرد و داوری مسکینان را خواهد نمود.<p><br/>
<p>  هر آینه عادلان نام تو را حمد خواهند گفت و راستان به حضور تو ساکن خواهند شد.<p><br/>
<p> [مزمور داود]   ای خداوند تو را می‌خوانم. نزد من بشتاب! و چون تو را بخوانم آواز مرا بشنو!<p><br/>
<p>  دعای من به حضور تو مثل بخور آراسته شود، و برافراشتن دستهایم، مثل هدیه شام.<p><br/>
<p>  ای خداوند، بر دهان من نگاهبانی فرما و در لبهایم را نگاه دار.<p><br/>
<p>  دل مرا به عمل بد مایل مگردان تا مرتکب اعمال زشت با مردان بدکار نشوم. و از چیزهای لذیذ ایشان نخورم.<p><br/>
<p>  مردِعادل مرا بزند و لطف خواهد بود، و مرا تأدیب نماید و روغن برای سر خواهد بود! و سر من آن را ابا نخواهد نمود زیرا که در بدیهای ایشان نیز دعای من دایم خواهد بود.<p><br/>
<p>  چون داوران ایشان از سرِ صخره‌ها انداخته شوند، آنگاه سخنان مرا خواهند شنید زیرا که شیرین است.<p><br/>
<p>  مثل کسی که زمین را فلاحت و شیار بکند، استخوانهای ما بر سر قبرها پراکنده می‌شود.<p><br/>
<p>  زیرا که ای یهوه خداوند، چشمان من بسوی توست. و بر تو توکّل دارم. پس جان مرا تلف منما!<p><br/>
<p>  مرا از دامی که برای من نهاده‌اند نگاه دار و از کمنده‌ای گناهکاران.<p><br/>
<p>  شریران به دامهای خود بیفتند و من بسلامتی در بگذرم.<p><br/>
<p> [قصیده داود و دعا وقتی‌که در مغاره بود]   به آواز خود نزد خداوند فریاد برمی‌آورم. به آواز خود نزد خداوند تضرّع می‌نمایم.<p><br/>
<p>  ناله خود را در حضور او خواهم ریخت. تنگیهای خود را نزد او بیان خواهم کرد.<p><br/>
<p>  وقتی که روح من در من مدهوش می‌شود. پس تو طریقت مرا دانسته‌ای. در راهی که می‌روم دام برای من پنهان کرده‌اند.<p><br/>
<p>  به طرف راست بنگر و ببین که کسی نیست که مرا بشناسد. ملجا برای من نابود شد. کسی نیست که در فکر جان من باشد.<p><br/>
<p>  نزد تو ای خداوند فریاد کردم و گفتم که تو ملجا و حصّهٔ من در زمین زندگان هستی.<p><br/>
<p>  به ناله من توجّه کن زیرا که بسیار ذلیلم! مرا از جفاکنندگانم برهان، زیرا که از من زورآورترند.<p><br/>
<p>  جان مرا از زندان درآور تا نام تو راحمد گویم. عادلان گرداگرد من خواهند آمد زیرا که به من احسان نموده‌ای.<p><br/>
<p> [مزمور داود]   ای خداوند دعای مرا بشنو و به تضرّع من گوش بده! در امانت و عدالت خویش مرا اجابت فرما!<p><br/>
<p>  و بر بندهٔ خود به محاکمه برمیا. زیرا زنده‌ای نیست که به حضور تو عادل شمرده شود.<p><br/>
<p>  زیرا که دشمن بر جان من جفا کرده، حیات مرا به زمین کوبیده است و مرا در ظلمت ساکن گردانیده، مثل آنانی که مدّتی مرده باشند.<p><br/>
<p>  پس روح من در من مدهوش شده، و دلم در اندرونم متحیّر گردیده است.<p><br/>
<p>  ایّام قدیم را به یاد می‌آورم. در همهٔ اعمال تو تفکّر نموده، در کارهای دست تو تأمّل می‌کنم.<p><br/>
<p>  دستهای خود را بسوی تو دراز می‌کنم. جان من مثلِ زمینِ خشک، تشنه تو است، سلاه.<p><br/>
<p>  ای خداوند، بزودی مرا اجابت فرما زیرا روح من کاهیده شده است. روی خود را از من مپوشان، مبادا مثل فروروندگان به هاویه بشوم.<p><br/>
<p>  بامدادان رحمت خود را به من بشنوان زیرا که بر تو توکّل دارم. طریقی را که برآن بروم، مرا بیاموز زیرا نزد تو جان خود را برمیافرازم.<p><br/>
<p>  ای خداوند مرا از دشمنانم برهان زیرا که نزد تو پناه برده‌ام.<p><br/>
<p>  مرا تعلیم ده تا ارادهٔ تو را بجا آورم زیرا خدای من تو هستی. روح مهربان تو مرا در زمین هموار هدایت بنماید.<p><br/>
<p>  به خاطر نام خود ای خداوند مرا زنده ساز؛ به خاطر عدالت خویش جان مرا از تنگی برهان؛<p><br/>
<p>  و به خاطررحمت خود، دشمنانم را منقطع ساز. و همهٔ مخالفان جان مرا هلاک کن زیرا که من بندهٔ تو هستم.<p><br/>
<p> [مزمور داود]   خداوند که صخره من است، متبارک باد؛ که دستهای مرا به جنگ و انگشته‌ای مرا به حرب تعلیم داد!<p><br/>
<p>  رحمت من اوست و ملجای من و قلعه بلند من و رهاننده من و سپر من و آنکه بر او توکّل دارم، که قوم مرا در زیر اطاعت من می‌دارد.<p><br/>
<p>  ای خداوند، آدمی چیست که او را بشناسی؟ و پسر انسان که او را به حساب بیاوری؟<p><br/>
<p>  انسان مثل نَفَسی است و روزهایش مثل سایهای است که می‌گذرد.<p><br/>
<p>  ای خداوند آسمانهای خود را خم ساخته، فرود بیا. و کوه‌ها را لمس کن تا دود شوند.<p><br/>
<p>  رعد را جهنده ساخته، آنها را پراکنده ساز. تیرهای خود را بفرست و آنها را منهزم نما.<p><br/>
<p>  دست خود را از اعلی بفرست، و مرا رهانیده، از آبهای بسیار خلاصی ده، یعنی از دست پسران اجنبی<p><br/>
<p>  که دهان ایشان به باطل سخن می‌گوید، و دست راست ایشان، دستِ دروغ است.<p><br/>
<p>  ای خدا، تو را سرودی تازه میسرایم. با بربط ذات ده تار، تو را ترنّم خواهم نمود.<p><br/>
<p>  که پادشاهان را نجات می‌بخشی، و بندهٔ خود داود را از شمشیر مهلک می‌رهانی.<p><br/>
<p>  مرا از دست اجنبیان برهان و خلاصی ده، که دهان ایشان به باطل سخن می‌گوید و دست راست ایشان دست دروغ است.<p><br/>
<p>  تا پسران ما درجوانیِ خود نموّ کرده، مثل نهالها باشند. و دختران ما مثل سنگهای زاویه تراشیده شده به مثال قصر.<p><br/>
<p>  و انبارهای ما پر شده، به انواع نعمت ریزان شوند. و گله‌های ما هزارها و کرورها در صحراهای ما بزایند.<p><br/>
<p>  و گاوان ما باربردار شوند و هیچ رخنه و خروج و نالهای در کوچه‌های ما نباشد.<p><br/>
<p>  خوشابحال قومی که نصیب ایشان این است. خوشابحال آن قوم که یهوه خدای ایشان است.<p><br/>
<p> [تسبیح داود]   ای خدای من، ای پادشاه، تو را متعال می‌خوانم و نام تو را متبارک می‌گویم، تا ابدالآباد!<p><br/>
<p>  تمامی روز تو را متبارک می‌خوانم، و نام تو را حمد می‌گویم تا ابدالآباد.<p><br/>
<p>  خداوند عظیم است و بی‌نهایت ممدوح، و عظمت او را تفتیش نتوان کرد.<p><br/>
<p>  طبقه تا طبقه اعمال تو را تسبیح می‌خوانند و کارهای عظیم تو را بیان خواهند نمود.<p><br/>
<p>  در مجد جلیل کبریایی تو و در کارهای عجیب تو تفکّر خواهم نمود.<p><br/>
<p>  در قوّتِ کارهای مهیبِ تو سخن خواهند گفت. و من عظمت تو را بیان خواهم نمود.<p><br/>
<p>  و یادگاری کثرت احسان تو را حکایت خواهند کرد. و عدالت تو را خواهند سرایید.<p><br/>
<p>  خداوند کریم و رحیم است و دیر غضب و کثیرالاحسان.<p><br/>
<p>  خداوند برای همگان نیکو است، و رحمتهای وی بر همهٔ اعمال وی است.<p><br/>
<p>  ای خداوند جمیع کارهای تو، تو را حمد می‌گویند. و مقدّسان تو، تو را متبارک می‌خوانند.<p><br/>
<p>  دربارهٔٔجلال ملکوت تو سخن می‌گویند و توانایی تو را حکایت می‌کنند.<p><br/>
<p>  تا کارهای عظیم تو را به بنی‌آدم تعلیم دهند و کبریاییِ مجیدِ ملکوت تو را.<p><br/>
<p>  ملکوت تو، ملکوتی است تا جمیع دهرها و سلطنت تو باقی تا تمام دورها.<p><br/>
<p>  خداوند جمیع افتادگان را تأیید می‌کند و خمشدگان را برمی‌خیزاند.<p><br/>
<p>  چشمان همگان منتظر تو می‌باشد و تو طعام ایشان را در موسمش می‌دهی.<p><br/>
<p>  دست خویش را باز می‌کنی و آرزوی همهٔ زندگان را سیر می‌نمایی.<p><br/>
<p>  خداوند عادل است در جمیع طریق‌های خود و رحیم در کّل اعمال خویش.<p><br/>
<p>  خداوند نزدیک است به آنانیکه او را می‌خوانند، به آنانیکه او را به راستی می‌خوانند.<p><br/>
<p>  آرزوی ترسندگان خود را بجا می‌آورد و تضّرع ایشان را شنیده، ایشان را نجات می‌دهد.<p><br/>
<p>  خداوند همهٔ محبّان خود را نگاه می‌دارد و همهٔ شریران را هلاک خواهد ساخت.<p><br/>
<p>  دهان من تسبیح خداوند را خواهد گفت و همهٔ بشر نام قدّوس او را متبارک بخوانند تا ابدالآباد.<p><br/>
<p>  هلّلویاه! ای جان من خداوند را تسبیح بخوان!<p><br/>
<p>  تا زنده هستم، خداوند را حمد خواهم گفت. مادامی که وجود دارم، خدای خود را خواهم سرایید.<p><br/>
<p>  بر رؤسا توکّل مکنید و نه بر ابن آدم که نزد او اعانتی نیست.<p><br/>
<p>  روح او بیرون می‌رود و او به خاک خود برمی‌گردد و در همان روز فکرهایش نابود می‌شود.<p><br/>
<p>  خوشابحال آنکه خدای یعقوب مددکاراوست، که امید او بر یهوّه خدای وی می‌باشد،<p><br/>
<p>  که آسمان و زمین را آفرید و دریا و آنچه را که در آنهاست؛ که راستی را نگاه دارد تا ابدالآباد؛<p><br/>
<p>  که مظلومان را دادرسی می‌کند؛ و گرسنگان را نان می‌بخشد. خداوند اسیران را آزاد می‌سازد.<p><br/>
<p>  خداوند چشمان کوران را باز می‌کند. خداوند خم شدگان را برمیافرازد. خداوند عادلان را دوست می‌دارد.<p><br/>
<p>  خداوند غریبان را محافظت می‌کند و یتیمان و بیوه زنان را پایدار می‌نماید. لیکن طریق شریران را کج می‌سازد.<p><br/>
<p>  خداوند سلطنت خواهد کرد تا ابدالآباد و خدای تو ای صهیون، نسلاً بعد نسل. هلّلویاه!<p><br/>
<p>  هلّلویاه، زیرا خدای ما را سراییدننیکو است و دلپسند، و تسبیح خواندن شایسته است!<p><br/>
<p>  خداوند اورشلیم را بنا می‌کند و پراکندگان اسرائیل را جمع می‌نماید.<p><br/>
<p>  شکسته دلان را شفا می‌دهد و جراحتهای ایشان را می‌بندد.<p><br/>
<p>  عدد ستارگان را می‌شمارد و جمیع آنها را به نام می‌خواند.<p><br/>
<p>  خداوند ما بزرگ است و قوّت او عظیم و حکمت وی غیرمتناهی.<p><br/>
<p>  خداوند مسکینان را برمیافرازد و شریران را به زمین می‌اندازد.<p><br/>
<p>  خداوند را با تشکّر بسرایید. خدای ما را با بربط سرود بخوانید.<p><br/>
<p>  که آسمانها را با ابرها می‌پوشاند و باران را برای زمین مهیّا می‌نماید و گیاه را بر کوه‌ها می‌رویاند.<p><br/>
<p>  که بهایم را آذوقه می‌دهد و بچّه‌های غراب را که او را می‌خوانند.<p><br/>
<p>  در قوّت اسب رغبت ندارد، و از ساقهای انسان راضی نمی‌باشد.<p><br/>
<p>  رضامندی خداوند از ترسندگان وی است و از آنانیکه به رحمت وی امیدوارند.<p><br/>
<p>  ای اورشلیم، خداوند را تسبیح بخوان. ای صهیون، خدای خود را حمد بگو.<p><br/>
<p>  زیرا که پشت بندهٔ‌ای دروازه‌هایت را مستحکم کرده و فرزندانت را در اندرونت مبارک فرموده است.<p><br/>
<p>  که حدود تو را سلامتی می‌دهد و تو را از مغز گندم سیر می‌گرداند.<p><br/>
<p>  که کلام خود را بر زمین فرستاده است و قول او به زودی هر چه تمامتر می‌دود.<p><br/>
<p>  که برف را مثل پشم می‌باراند، و ژاله را مثل خاکستر می‌پاشد.<p><br/>
<p>  که تگرگ خود را در قطعه‌ها می‌اندازد؛ و کیست که پیش سرمای او تواند ایستاد؟<p><br/>
<p>  کلام خود را می‌فرستد و آنها را می‌گدازد. باد خویش را میوزاند، پس آبها جاری می‌شود.<p><br/>
<p>  کلام خود را به یعقوب بیان کرده، و فرایض و داوریهای خویش را به اسرائیل.<p><br/>
<p>  با هیچ امّتی چنین نکرده است و داوریهای او را ندانسته‌اند. هلّلویاه!<p><br/>
<p>  هلّلویاه! خداوند را از آسمانتسبیح بخوانید! در اعلی علیّین او را تسبیح بخوانید!<p><br/>
<p>  ای همهٔ فرشتگانش او را تسبیح بخوانید. ای همهٔ لشکرهای او او را تسبیح بخوانید.<p><br/>
<p>  ای آفتاب و ماه او را تسبیح بخوانید. ای همهٔ ستارگان نور او را تسبیح بخوانید.<p><br/>
<p>  ای فلکالافلاک او را تسبیح بخوانید، و ای آبهایی که فوق آسمانهایید.<p><br/>
<p>  نام خداوند را تسبیح بخوانند زیرا که او امر فرمود پس آفریده شدند.<p><br/>
<p>  و آنها را پایدار نمود تا ابدالآباد و قانونی قرار داد که از آن در نگذرند.<p><br/>
<p>  خداوند را از زمین تسبیح بخوانید، ای نهنگان و جمیع لجّه‌ها.<p><br/>
<p>  ای آتش و تگرگ وبرف و مه و باد تند که فرمان او را به جا می‌آورید.<p><br/>
<p>  ای کوه‌ها و تمام تلّها و درختان میوه‌دار و همهٔ سروهای آزاد.<p><br/>
<p>  ای وحوش و جمیع بهایم و حشرات و مرغان بالدار.<p><br/>
<p>  ای پادشاهان زمین و جمیع امّت‌ها و سروران و همهٔ داوران جهان.<p><br/>
<p>  ای جوانان و دوشیزگان نیز و پیران و اطفال.<p><br/>
<p>  نام خداوند را تسبیح بخوانند، زیرا نام او تنها متعال است و جلال او فوق زمین و آسمان.<p><br/>
<p>  و او شاخی برای قوم خود برافراشته است، تا فخر باشد برای همهٔ مقدّسان او، یعنی برای بنی‌اسرائیل که قوم مقرّب او می‌باشند. هلّلویاه!<p><br/>
<p>  هلّلویاه! خداوند را سرود تازهبسرایید و تسبیح او را در جماعت مقدّسان!<p><br/>
<p>  اسرائیل در آفریننده خود شادی کنند و پسران صهیون در پادشاه خویش وجد نمایند.<p><br/>
<p>  نام او را با رقص تسبیح بخوانند. با بربط و عود او را بسرایند.<p><br/>
<p>  زیرا خداوند از قوم خویش رضامندی دارد. مسکینان را به نجاتْ جمیل می‌سازد.<p><br/>
<p>  مقدّسان از جلال فخر بنمایند. و بر بسترهای خود ترنّم بکنند.<p><br/>
<p>  تسبیحات بلند خدا در دهان ایشان باشد. و شمشیر دو دمه در دست ایشان.<p><br/>
<p>  تا از امّت‌ها انتقام بکشند و تأدیبها بر طوایف بنمایند.<p><br/>
<p>  و پادشاهان ایشان را به زنجیرها ببندند و سروران ایشان را به پابندهای آهنین.<p><br/>
<p>  و داوری را که مکتوب است بر ایشان اجرا دارند. این کرامت است برای همهٔ مقدّسان او. هلّلویاه!<p><br/>
<p>  هلّلویاه! خدا را در قدس او تسبیحبخوانید. در فلکِ قوّت او، او را تسبیح بخوانید!<p><br/>
<p>  او را به‌سبب کارهای عظیم او تسبیح بخوانید. او را به حسب کثرت عظمتش تسبیح بخوانید.<p><br/>
<p>  او را به آواز کَرِنّا تسبیحبخوانید. او را با بربط و عود تسبیح بخوانید.<p><br/>
<p>  او را با دف و رقص تسبیح بخوانید. او را با ذوات اوتار و نی تسبیح بخوانید.<p><br/>
<p>  او را با صنجهای بلندآواز تسبیح بخوانید. او را با صنجهای خوشصدا تسبیح بخوانید.<p><br/>
<p>  هرکه روح دارد، خداوند را تسبیح بخواند. هلّلویاه!<p><br/>
</body></html>
